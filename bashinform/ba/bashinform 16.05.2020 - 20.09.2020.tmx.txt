Башҡортостанда ипотека кредиты буйынса ставканы субсидиялау юлы менән торлаҡ һатып алыуҙы әүҙемләштерәләр
Башҡортостан хөкүмәте төҙөлөш тармағына ярҙам сараларының береһе булараҡ 2020 йылдың икенсе ярты йыллығында төҙөлгән ипотека килешеүҙәре буйынса процент ставкаһын субсидиялау юлы менән ихтыяжды әүҙемләштерергә тәҡдим итте.
Был хаҡта оператив кәңәшмәлә беренсе вице-премьер Андрей Назаров белдерҙе.
Шулай уҡ иҡтисадтың реаль секторына ярҙам күрһәтеү маҡсатында предприятиеларға финанс яҡтан ярҙам итеү өсөн махсус фонд булдырыу күҙ уңында тотола.
Уларҙың һәр береһе буйынса мәсьәлә айырым тематик сәғәттәрҙә (сәнәғәт, төҙөлөш, инвестиция) тикшерелә.
Кризиста зыян күргән тармаҡҡа милеккә һәм ергә һалым түләүҙән азат итеү, ергә ҡуртым хаҡын кәметеү юлы һәм «ябайлаштырылған» ставка менән ярҙам күрһәтеү планлаштырыла.
Башҡортостан хөкүмәте күләме яҡынса 15 миллиард һумлыҡ иҡтисадҡа 38 дәүләт ярҙамы сараһының икенсе пакетын әҙерләне (беренсеһе менән бергә 30 миллиард һум).
Республика коронавирусҡа ҡаршы көрәш һөҙөмтәлелеге буйынса лидер өс төбәк иҫәбенә инде
Башҡортостан ғаиләләргә һәм балаларға саралар йәһәтенән коронавирусҡа ҡаршы көрәш һөҙөмтәлелеге буйынса лидер өс төбәк иҫәбенә инде.
Анализды 11-17 майҙа социаль тикшеренеүҙәр институты үткәргән.
Беренсе урында – Ленинград өлкәһе, икенселә – Башҡортостан, өсөнсөлә – Удмурт Республикаһы.
Башҡортостан властары Өфө кинотеатрына финанс ярҙамы күрһәтә
Башҡортостан властары Өфөнөң «Родина» кинотеатрына хеҙмәткәрҙәргә эш хаҡы түләү һәм коммуналь сығымдарҙы ҡаплау өсөн субсидиялар бүлә.
Тейешле ҡарар хоҡуҡи мәғлүмәт сайтында баҫылған.
Документҡа ярашлы, кинотеатр 1 апрелдән 30 июнгә тиклем коммуналь хеҙмәттәргә сығымдарҙың 50% һәм хеҙмәткәрҙәрҙең эш хаҡының бер өлөшөн ҡаплай.
«Родина» кинотеатры «Коронавирус буйынса юғары әҙерлек» режимы индерелеүгә бәйле 23 марттан эшен туҡтатты.
Өфөнөң боронғо кинотеатры Ленин урамында урынлашҡан.
Кинотеатр Рәсәй Федерацияһының мәҙәни мираҫына ҡарай.
Бина 1953 йылда архитектор Якшиндың проекты буйынса «Сталин ампиры» стилендә төҙөлгән.
Республикала өлкән йәштәгеләр өсөн йәнә изоляция режимы индерелә
Башҡортостанда 65 йәштән өлкәндәр һәм хроник сирҙәрҙән яфаланғандар өсөн йәнә изоляция режимы индерелә.
Был хаҡта дүшәмбе хөкүмәттәге кәңәшмәлә республика етәксеһе Радий Хәбиров белдерҙе.
Тейешле указға 18 майҙа ҡул ҡуйыла.
Республика указы Рәсәй президенты Владимир Путиндың 65 йәштән өлкәндәр һәм хроник сирҙәрҙән яфаланғандар өсөн изоляция режимын индереү тураһында йөкләмәләрен иҫәпкә алып әҙерләнгән.
«Был указды әҙерләгәндә табиптарҙың фекерен дә иҫәпкә алдыҡ, хәҙер уға аҙыраҡ төҙәтмәләр индерәбеҙ.
Документҡа бер сәғәт эсендә ҡул ҡуйылыр.
Указда нимәгә иғтибар йүнәлтәм.
Эйе, был — 65 йәштән өлкәндәр һәм хроник сирҙәрҙән яфаланғандар өсөн социаль изоляция.
Указда ике норма бар.
Беренсеһе: эшләп йөрөгән 65 йәштән өлкәндәр өйҙән эшләүгә күсә.
Беҙ полиция органдарына рейдтар барышында әлеге йәш төркөмөнә ҡараған кешеләргә иғтибар итергә һәм уларға изоляция режимын үтәргә кәңәш бирергә ҡушабыҙ.
Шуға күрә улар магазинға, табипҡа барһын, ашығыс медицина ярҙамын алыу мөмкинлегенә эйә булһын өсөн бөтә ҡағиҙәләрҙе  указға яҙырбыҙ.
Ләкин төп норма — 65 йәштән өлкәндәр йәнә изоляция режимына күсә».
Башҡортостанда Ураҙа байрамы онлайн үткәрелә
Башҡортостанда 24 майҙа мосолмандарҙың изге Рамаҙан айы тамамланыу уңайынан Ураҙа байрамы билдәләнә.
Был көндә мәсеттәрҙә һәр ваҡыт диндарҙар ҡатнашлығында йәмәғәт намаҙҙары уҡылды.
18 майҙа Башҡортостан башлығы Радий Хәбиров хөкүмәттәге оператив кәңәшмәлә быйыл Ураҙа байрамы Пасханы билдәләгән кеүек ойоштороласағын әйтте.
Бындай ҡарар дин әһелдәре менән кәңәшләшкәндән һуң ҡабул ителде.
«Юғары әҙерлек режимы тураһындағы указға ярашлы беҙ бергә йыйылыуҙы тыйырға һөйләштек.
Шуға күрә йәмәғәт намаҙҙарын онлайн-трансляция режимында үткәрергә тәҡдим итәбеҙ», — тине Радий Хәбиров.
Республика етәксеһе Пасханы билдәләгән ваҡытта режим үтәлмәгән, күмәкләп ғибәҙәт ҡылған урындарҙа коронавирус таралыуы осраҡтары булыуын әйтте.
Алдан хәбәр ителгәнсә, 2020 йылдың 24 майы – Ураҙа байрамы — республикала ял көнө тип иҫәпләнә.
Республикала COVID-19 йоҡтороусылар 94-кә артҡан
18 майға оператив мәғлүмәттәр буйынса, Башҡортостанда 2155 коронавирус инфекцияһы менән ауырыусы иҫәпләнә.
Тәүлек эсендә улар 94 кешегә артҡан, тип хәбәр ителә стопкоронавирус.рф сайтында.
Республикала әлеге ваҡытта сирлеләр һаны — 1487 кеше, һауыҡҡандар — 651, коронавирустан үлеүҙең яңы осраҡтары тураһында хәбәр ителмәй (ошо осорҙа 17 кеше).
Һуңғы тәүлектә Рәсәйҙең 81 төбәгендә яңы коронавирус инфекцияһын йоҡтороуҙың 8926 осрағы асыҡланған, 2836 кеше һауығып сыҡҡан.
Илдең 85 төбәгендә бөтәһе 290 678 сирле асыҡланған, һауыҡҡан пациенттар һаны — 70 209 кеше. Шулай уҡ тәүлек эсендә 91 осрағы теркәлгән.
Ошо осорҙа Рәсәйҙә 2722 кеше коронавирустан вафат булған, тип хәбәр итте коронавирус инфекцияһына ҡаршы көрәш буйынса оператив штаб.
Роспотребнадзор мәғлүмәттәре буйынса, бөгөнгә коронавирусҡа 7,1 миллион тикшереү үткәрелгән.
Һуңғы тәүлектә яңы коронавирус инфекцияһына 230,9 мең тест эшләнгән.
Рәсәйҙә, дөйөм алғанда, 264 мең 451 кеше — медицина күҙәтеүе аҫтында.
Башҡортостанда медицина хеҙмәткәрендә һәм уның ғаиләһендә коронавирусҡа шик бар
Башҡортостанда 18 майҙа иртән үк Малаяҙ үҙәк район дауаханаһы биләмәһенә инеп булмай.
Ҡапҡала – иғлан: «18 майҙа карантин сараларына бәйле Малаяҙ үҙәк район дауаханаһы поликлиникаһы халыҡты ҡабул итмәй».
Урындағы «Салауат ерендә» гәзите мәғлүмәте буйынса, ҡапҡа янында ике шәфҡәт туташы дежурҙа тора, улар хатта хеҙмәткәрҙәрҙе лә индермәй.
Район хакимиәтендә әйтеүҙәренсә, дауахана хеҙмәткәрҙәренең береһендә коронавирусҡа шик бар.
Унда һәм ғаилә ағзаларында – юғары температура, ОРВИ билдәләре.
Уларҙан анализдар алынған, ләкин әлегә һөҙөмтәләр әҙер түгел.
Коронавирус таралыуына юл ҡуймаҫ өсөн дауахананы карантинға ябыу тураһында ҡарар ҡабул ителгән.
Шулай уҡ ошо хеҙмәткәр менән бәйләнештә булған 14 медицина хеҙмәткәре изоляцияға ебәрелгән.
Өфөнән ике мәктәп «Тармаҡ лидерҙары» Бөтә Рәсәй конкурсында еңеү яуланы
Өфөнән ике мәктәп «Тармаҡ лидерҙары» Бөтә Рәсәй конкурсында еңеү яуланы.
Улар – Нариман Сабитов исемендәге 1-се балалар музыка мәктәбе һәм Өфө балалар сәнғәт мәктәбе.
Сарала бөтә илдән 51004 ойошма ҡатнашты.
«Был сағыу еңеү мәктәптең бер быуатлыҡ юбилейына лайыҡлы бүләк булыр.
Беҙҙең өсөн тауыш биргәндәрҙең бөтәһенә лә рәхмәт.
Беҙ 2000-дән ашыу тауыш йыйҙыҡ», — тип белдерҙеләр 1-се балалар музыка мәктәбендә.
Рәсәй Федерацияһы Тармаҡ лидерҙары – мәғариф, фән, мәҙәниәт, спорт ойошмалары өсөн асыҡ конкурс.
Конкурста мәктәптәр, балалар баҡсалары, өҫтәмә һәм һөнәри белем биреү ойошмалары, башҡа мәғариф, фән, мәҙәниәт, спорт ойошмалары ҡатнаша.
Өфө фотографы Юлиә Хәбибуллина Ғәрәп Әмирлектәрендә фажиғәле һәләк булған
Билдәле Өфө фотографы Юлиә Хәбибуллина (Juliya May) 15 майҙа Ғәрәп Әмирлектәрендә фажиғәле һәләк булған.
Ҡыҙ Дубайҙа эшләгән, тип хәбәр итте «Башҡортостан» ДТРК-һы.
Ҡыҙҙың яҡындары һөйләүенсә, Юлиә ҡая ситендә матур итеп фото төшөргә теләгән.
Ул сүкәйеп ултырған, ләкин ҡапыл юғары бейеклектән ҡолап төшкән.
Бәхетһеҙлеккә ҡаршы, ҡыҙ 10 метр бейеклектән осло ҡаяға ҡолаған.
Хушлашыу тураһында мәғлүмәт һуңғараҡ билдәле була.
Туғандары Юлиәнең ғаиләһе өсөн аҡса йыйыу иғлан иткән.
Башҡортостанда композиторҙар һәм рәссамдар конкурстары иғлан ителде
Башҡортостан Республикаһының Мәҙәниәт министрлығы иң яҡшы музыкаль әҫәрҙәрҙе асыҡлау буйынса конкурс иғлан итте.
Унда профессиональ музыкаль белемгә эйә композиторҙар ҡатнашырға мөмкин, йәш һәм гражданлыҡ мөһим түгел.
Конкурс 2020 йылдың 1 сентябренән 9 ноябренә тиклем бер нисә этапта түбәндәге номинациялар буйынса уҙғарыла:  «Инструменталь әҫәрҙәр», «Вокаль-хор жанрҙары», «Ҙур музыкаль форма, шул иҫәптән балалар өсөн».
Конкурс тураһында тулыраҡ мәғлүмәтте +7 (347) 280-87-78 телефоны буйынса алырға була.
Шулай уҡ Башҡортостан Республикаһының Мәҙәниәт министрлығы «Рәсәй Рәссамдар союзы» Бөтә Рәсәй ижади йәмәғәт ойошмаһының төбәк бүлексәһендә торған рәссамдар араһында конкурс үткәрә.
Конкурс 2020 йылдың 1 сентябренән 2021 йылдың 16 ғинуарына тиклем бер нисә этапта һынлы сәнғәт, скульптура, графика, театр-биҙәү сәнғәте, биҙәү-ҡулланма сәнғәте номинациялары буйынса ойошторола.
Иң яҡшы эштәр М.В.Нестеров исемендәге Башҡорт дәүләт художество музейына һатыла һәм Бөйөк Ватан һуғышында Еңеүҙең 75 йыллығына арналған «Еңеү! 75 йыл тыныс күк йөҙө аҫтында» республика художество әҫәрҙәр күргәҙмәһендә ҡатнаша.
Конкурс хаҡында тулыраҡ мәғлүмәтте +7 (347) 284-42-47 телефоны буйынса белергә мөмкин.
Өфөлә йәштәр йыйылған урындарҙы контролгә алыу бурысы йөкмәтелде
Бөгөн Өфө мэры Өлфәт Мостафин кискеһен йәштәр йыйылған «Торатау» конгресс-холы янындағы парковканы даими контролгә алырға ҡушты.
Был дистанцияны һаҡлауҙы һәм барлыҡ иҫкәртеү сараларын боҙоуға килтерә, тип билдәләне башлыҡ сираттағы оператив кәңәшмәлә.
Өфөнөң Йәмәғәт хәүефһеҙлеге үҙәге директоры Александр Овчинников хәбәр итеүенсә, полиция һәм Йәмәғәт хәүефһеҙлеге үҙәге хеҙмәткәрҙәре көн һайын киске сәғәт 10-дан төнгө 2-гә тиклем йәштәр йыйылған урындарҙы йөрөп сыға.
Әйтәйек, һуңғы 4 көндә Салауат Юлаев майҙанында һәм уның эргәһендәге биләмәлә генә 117, шулай уҡ «Юғары әҙерлек» режимы талаптарын үтәмәгән өсөн 60 административ хоҡуҡ боҙоу теркәлгән.
Бынан тыш, студент ҡаласыҡтары биләмәһендә рейд саралары уҙғарыла.
Башҡортостандың Роспотребнадзор идаралығы коронавирус менән сирлеләр буйынса лидер ҡала һәм райондар тураһында хәбәр итте
Башҡортостандың Роспотребнадзор идаралығы республиканың ҡайһы ҡала һәм райондарында яңы коронавирус инфекцияһы менән сирлеләр күберәк булыуы хаҡында хәбәр итте.
Мәғлүмәттәр 19 майға иртәнге сәғәт 9-ға бирелгән.
COVID-19 раҫланған осраҡтар һаны буйынса беренсе урында Өфө – 733 осраҡ (тәүлек эсендә +18), икенсе урында – Нефтекама – 262 осраҡ (тәүлек эсендә бер яңы осраҡ та юҡ), өсөнсөлә – Бәләбәй – 95 осраҡ (тәүлек эсендә +1).
Артабан Өфө районы килә – 77 (бер тәүлектә +2), Стәрлетамаҡ – 68 (бер тәүлектә +1), Салауат – 59, Күмертау – 58 (+4), Салауат районы – 54 (бер тәүлектә +49, сир Тажикстандан һәм Үзбәкстандан килгән мигранттар араһында таралған тип билдәләнә), Тәтешле районы – 46 һәм Октябрьский ҡалаһы – 39.
Башҡортостандың Роспотребнадзор идаралығында белдереүҙәренсә, тәүлек эсендә үҫеш темпы 4,2 процент тәшкил иткән.
Өфөлә «Изге былау» хәйриә фестивале онлайн уҙғарыла
Өфөлә «Мәрхәмәт» хәйриә фонды сирле балаларға ярҙам йөҙөнән сираттағы хәйриә сараһын – «Изге былау» аш-һыу байрамын ойоштора.
Быйыл фестиваль тотош Рәсәйҙә һәм онлайн үткәрелә.
Проектта илдең биш ҡалаһынан һәм яҡын сит илдән 10 ресторан ҡатнаша.
26 майҙа иртән ҡатнашыусылар былау бешерә, ә ларҙың оҫталығын компетентлы жюри һәм ризыҡты тәмләп ҡараусылар баһалай.
Былау добрыйплов.рф онлайн-майҙансығында һатыла.
Заказдар 25 майға хәтлем ҡабул ителә.
Заказды 26 майҙа, көндөҙгө сәғәт 12-нән 4-кә тиклем заказсы менән алдан бәйләнешкә инеп, күрһәтелгән адрес буйынса килтерәләр.
Бер ҡап былауҙың хаҡы — 200 һум.
Бер ресторандан өс ҡаптан күберәк былау килтереү — бушлай.
Сайтта шулай уҡ COVID-19 менән эшләгән табиптар өсөн былауға заказ бирергә мөмкин.
Өфө ресторандарында бешерелггән былауҙы һатыуҙан йыйылған аҡса 10 йәшлек Мәликә Шивырягинаға ярҙам күрһәтеү өсөн йүнәлтелә.
Ҡыҙ церебраль фалиждан яфалана, социаль яраҡлашыу өсөн уға 149 мең һумлыҡ махсус инвалид коляскаһы кәрәк.
Салауат районында хаҡы 140 миллион һумдан ашыуыраҡ балалар баҡсаһы төҙөлә
Салауат районының Янғантау ҡасабаһында балалар баҡсаһы төҙөлөшө дауам итә. Ул «Демография» милли проекты сиктәрендә дәүләт заказы булып тора.
Башланғыс хаҡы 141,8 миллион һумлыҡ контрактты «ГК Лидер-групп» яуаплылығы сикләнгән йәмғиәте алды, аҡса республика һәм федераль бюджеттарҙан бүленде.
190 урынға иҫәпләнгән социаль объектты төҙөү 20 ғинуарҙа башланды, уны быйыл 31 декабрҙә тамамлау күҙаллана.
Дөйөм майҙаны яҡынса 3 500 квадрат метрлыҡ балалар баҡсаһы 2-3 йәшлек балалар өсөн өс төркөмгә һәм 3-7 йәшлек балалар өсөн өс төркөмгә иҫәпләнгән.
Проект буйынса балаларҙың физик һәм аҡыл үҫеше өсөн бөтә шарттар ҡаралған: медицина һәм методика кабинеттары, музыка һәм спорт залдары, иркен бүлмәләр.
Балалар саф һауала уйнай ала: улар өсөн тауҙар, ҡом менән уйнау урындары, өйҙәр, бәүелсәктәр һәм спорт ҡоролмалары була.
Башҡортостан Республикаһы Төҙөлөш һәм архитектура буйынса дәүләт комитеты мәғлүмәте буйынса, төҙөлөш штат режимында алып барыла, эпидемия шарттарында иҫкәртеү ҡағиҙәләре үтәлә.
«Төҙөлөш материалдары етерлек, графиктан артта ҡалыу юҡ.
Объектты файҙаланыуға тапшырыу ваҡыты күсерелмәй», — тине «Лидер-Групп» компанияһының генераль директоры Рөстәм Ғәйнетдинов.
Республикала COVID-19 йоҡтороусылар 92-гә артҡан
19 майға оператив мәғлүмәттәр буйынса, Башҡортостанда коронавирус инфекцияһын йоҡтороуҙың 2247 осрағы асыҡланған.
Бер тәүлектә улар 92-гә артҡан, тип хәбәр ителә стопкоронавирус.рф сайтында.
Әлеге ваҡыттта республикала сирлеләр — 1561 кеше, һауыҡҡандар — 669, коронавирустан үлеүҙең яңы осраҡтары тураһында хәбәр ителмәй (ошо осорҙа 17 кеше).
Һуңғы тәүлектә Рәсәйҙең 83 төбәгендә 9263 яңы коронавирус инфекцияһы менән ауырыу осрағы теркәлгән.
Шул уҡ ваҡытта 5921 кеше һауығып сыҡҡан.
Илдең 85 төбәгендә бөтәһе 299 941 сирле асыҡланған, ә һауыҡҡан пациенттар 76 130-ға еткән.
Шулай уҡ тәүлек эсендә 115 үлем осрағы теркәлгән.
Ошо осорҙа Рәсәйҙә 2837 кеше коронавирустан вафат булған.
Роспотребнадзор мәғлүмәттәре буйынса, бөгөнгә яңы коронавирусҡа 7,3 миллиондан ашыу тикшереү үткәрелгән.
Һуңғы тәүлектә коронавирусҡа 205,3 мең тест эшләнгән.
Дөйөм алғанда, 19 майға Рәсәйҙә 267 мең 663 кеше — медицина күҙәтеүе аҫтында.
«Башинформ» — 2020 йылдың I кварталында өҙөмтә килтереү буйынса лидер
«Башинформ» мәғлүмәт агентлығы, «Медиалогия» компанияһы мәғлүмәттәре буйынса, 363,80 өҙөмтә килтереү индексы менән 2020 йылдың I кварталында республика медиаресурстары рейтингында беренсе урынға сыҡты.
Икенсе урында — «Башҡортостан» ДТРК-һы (75,48), өсөнсөлә— Gorobzor.ru (74,35).
Шулай уҡ тәүге бишәү иҫәбендә — Ufa1.ru сайты (62,05) һәм «Коммерсантъ – Башкортостан» гәзите (53,22).
Рейтинг «Медиалогия» системаһына ингән 56 меңдән ашыу йоғонтоло сығанаҡты: ТВ, радио, гәзит- журналдар, мәғлүмәт агентлыҡтары, интернет-киң мәғлүмәт саралары нигеҙендә төҙөлгән.
Тикшереү осоро: 2020 йылдың 1 ғинуары – 31 марты.
«Башинформ» — республика киң мәғлүмәт саралары араһында өҙөмтә килтереү буйынса алыштырғыһыҙ лидер.
Агентлыҡ 2019 , 2018 , 2017 йылдарҙа ла Башҡортостан медиаресурстары рейтингында алдынғылыҡты бирмәне.
Республикала Апимондияның 47-се конгресына әҙерлек дауам итә
Башҡортостанда «Апимондия» халыҡ-ара умартасылар ассоциацияһының 47-се конгресын һәм «АпиЭкспо» күргәҙмәһен уҙғарыуға әҙерлек дауам итә. Хәтерегеҙгә төшөрәбеҙ, улар 2021 йылда республика биләмәһендә үтергә тейеш.
Апимондия башҡарма комитеты ултырышында видеоконференция форматында бөтә донъя форумына әҙерлек буйынса эш мәсьәләләре ҡаралды.
Умартасылар федерацияһы етәкселеге Рәсәй яғынан виза һәм таможня мәсьәләләре буйынса ярҙам күрһәтеүҙең, күберәк ҡатнашыусылар йәлеп итеү өсөн илдә һәм унан ситтә Апимондия конгресын танытыуҙың мөһимлеген билдәләне.
Рәсәй умартасылары өсөн теркәү взностары мәсьәләһенә айырыуса иғтибар бүленде.
Башҡортостан хөкүмәте вице-премьеры Илшат Тажетдинов Апимондия етәкселегенә Рәсәй умартасыларына льготалы ҡатнашыу хаҡын билдәләү мөмкинлеген ҡарау тәҡдиме менән мөрәжәғәт итте.
Апимондия етәкселеге әлегә был тәҡдимде хупланы һәм тиҙҙән Рәсәй яғы Апимондияға рәсми һорау ебәрә.
Башҡарма комитеттың киләһе ултырышы 6 июнгә тәғәйенләнгән, унда 2021 йылдың сентябрендә Өфөлә үтергә тейешле конгрестың ғилми программаһын әҙерләү тураһында фекер алышыу күҙаллана.
Башҡортостанда коронавирус изоляцияһынан һуң спорт саралары уҙғарыла башлай
Фото: Өфө хакимиәте, архив
Башҡортостан – Рәсәйҙә коронавирусҡа ҡаршы режимды йомшартыу осоронда спорт ярыштарын уҙғара башлаған беренсе төбәк.
23 майҙа «Аҡбуҙат» ипподромында «Терра Башҡортостан» республика ат-спорт турнирының өсөнсө этабы була.
Ярыштар тамашасыһыҙ үткәрелә.
Ат сабышын биш телеканал: Башҡортостан юлдаш телевидениеһы, UTV, «Вся Уфа», Конный мир, «СтартТВ» күрһәтә, шулай уҡ ярыштар барышын социаль селтәрҙәрҙә күҙәтеп барырға мөмкин (VK akbuzat_ippodrom_ufa).
Өсөнсө этапта ипподром аттарында Архангел, Бөрө, Иглин, Салауат райондары вәкилдәре ҡатнаша.
Көндөҙгө сәғәт 12-лә башлана.
Турнир бөтә санитар нормаларға ярашлы уҙғарыла, тип хәбәр иттеләр ипподром хакимиәтенән.
Өфөлә Ҡыуатов исемендәге Республика клиник дауаханаһының баш табибы Эльза Сыртланова эштән бушатылды
Фото: Ҡыуатов исемендәге республика клиник дауаханаһы
Ғ.Ғ.Ҡыуатов исемендәге Республика клиник дауаханаһының баш табибы Эльза Сыртланова вазифаһын ҡалдырҙы. «Башинформ» агентлығына Башҡортостан Республикаһы Һаулыҡ һаҡлау министрлығының матбуғат хеҙмәтенән хәбәр итеүҙәренсә, 19 майҙан Эльза Сыртланова был медицина учреждениеһында эшләмәй – үҙ теләге буйынса эштән киткән.
Ул, моғайын, Өфөнөң 38-се поликлиникаһының баш табибы вазифаһын биләр.
Ҡыуатов исемендәге Республика клиник дауаханаһына етәксе итеп БДМУ-ның баш табибы Шамил Булатовтың тәғәйенләнеүе ихтимал.
Республикала COVID-19 менән эшләгән бөтә табиптарға һәм ашығыс ярҙам водителдәренә аҡса түләнә
Башҡортостанда COVID-19 менән эшләгән бөтә табиптарға һәм ашығыс ярҙам водителдәренә аҡса түләнә.
Рәсәй Федерацияһы хөкүмәтенең 2020 йылдың 15 майындағы ҡарарына үҙгәрештәр индерелде.
Түләүҙәрҙе стационарҙа йәки ашығыс медицина ярҙамында бер тапҡыр булһа ла коронавирус диагнозы ҡуйылған ауырыу менән эшләгәндәрҙең барыһы ла тулы күләмдә алырға тейеш (80, 50, 25 мең).
Ҡарарҙа «фактик эшләгән ваҡыт өсөн» һүҙҙәрен алып ташланылар.
Коронавирус менән сирлеләргә медицина ярҙамы күрһәтеүҙә ҡатнашҡан ашығыс ярҙам водителдәренә, шул иҫәптән транспорт компанияларына дәртләндереүсе түләүҙәр биреүгә ҡағылышлы үҙгәрештәр индерелде.
Отпуск, ауырыу менән бәйле айлыҡ норманы тулыһынса эшләмәгән хеҙмәткәрҙәргә дәртләндереүсе түләүҙәр тулы күләмдә күсерелде.
«Башҡортостанда коронавирус йоҡторған пациенттар менән эшләгән барлыҡ хеҙмәткәрҙәргә дәртләндереүсе түләүҙәр тулы күләмдә күсерелде.
16-18 майҙа бөтә түләүҙәр ҡулға бирелде.
Шулай уҡ транспорт компаниялары-аутсорсерҙар менән килешеүҙәргә ҡул ҡуйылды һәм компанияларға водителдәргә (64  кешегә) апрель өсөн тулы күләмдә түләү өсөн аҡса күсерелде», — тип хәбәр иттеләр республика Һаулыҡ һаҡлау министрлығының матбуғат хеҙмәтенән.
Өфөлә Табиптар аллеяһы булдырыла
Фото: «Башинформ» мәғлүмәт агентлығы
Өфөлә Табиптар аллеяһын булдырыу күҙаллана, тип белдерҙе бөгөн Башҡортостан башлығы Радий Хәбиров ирекмәндәр менән осрашыуҙа.
«2020 йылдың яҙында һәм йәйендә булған хәл – быуаттарға, тиҫтә йылдарға торошло ваҡиға.
Бындай хәүеф менән тәүге тапҡыр осраштыҡ, беҙгә уны мәңгеләштерергә кәрәк.
Өфөлә коронавирусҡа ҡаршы көрәштә алғы һыҙыҡта эшләгән бөтә медиктар хөрмәтенә Табиптар аллеяһы барлыҡҡа килергә тейеш.
Кешеләр бөтәһен дә хәтерләһен өсөн».
Аллеяның урыны әлегә билдәләнмәгән.
Башҡортостанда халыҡ шағиры Назар Нәжмигә һәйкәл эшләүгә конкурс иғлан ителде
Өфөлә Башҡортостандың халыҡ шағиры Назар Нәжмигә иң яҡшы һәйкәл проектын эшләүгә конкурс иғлан ителде.
Был хаҡта Башҡортостан Республикаһы Мәҙәниәт министрлығының матбуғат хеҙмәтендә белдерҙеләр.
Хәтерегеҙгә төшөрәбеҙ, 2018 йылда яҙыусының 100 йыллығы киң билдәләнде.
Һәйкәлде ҡуйыу урыны – Әхмәтзәки Вәлиди исемендәге Милли китапхана янындағы майҙан.
Конкурста ҡатнашыуға ғариза, проекттар, график материалдар һәм башҡа документтар Октябрь проспекты, 148 адресы буйынса Башҡортостан Республикаһының Рәссамдар союзына 2020 йылдың 30 октябренә тиклем ҡабул ителә. Телефон: 8 (347) 284-42-47.
Положение менән Башҡортостан Республикаһының «Рәсәй Рәссамдар союзы» Бөтә Рәсәй ижади йәмәғәт ойошмаһының төбәк бүлексәһе сайтында танышырға мөмкин.
Республикала 1 июндә юғары әҙерлек режимын йомшартыуҙың икенсе этабы башланыуы мөмкин
Башҡортостан властары 1 июндә йәнә юғары әҙерлек режимын йомшартырға ниәтләй.
Был хаҡта ирекмәндәр менән онлайн-осрашыуҙа республика башлығы Радий Хәбиров белдерҙе.
«Беҙгә май аҙағына барып етергә, июнь башын һәйбәт үтергә һәм 1 июнгә, план буйынса, беҙҙә йомшартыу булыр», — тип аңлатты республика етәксеһе.
Хәтерегеҙгә төшөрәбеҙ, Башҡортостанда йомшартыуҙың беренсе этабы 2020 йылдың 12 майынан индерелде.
Республикала битлек менән иркенләп йөрөргә рөхсәт ителде.
Балаларға һәм 65 йәштән өлкәндәргә өйҙән сығыу сикләнә.
Өфөлә хөкөм ителеүселәр өсөн казак стилендә кафе асылды
Фото: Рәсәй Федерацияһы Федераль яза башҡарыу хеҙмәтенең Башҡортостан Республикаһы буйынса идаралығының матбуғат хеҙмәте
Өфөлә, 9-сы холоҡ төҙәтеү колонияһында, тантаналы рәүештә хөкөм ителеүселәр өсөн казак стилендә «Хутарок» кафеһы асылды.
Рәсәй Федерацияһы Федераль яза башҡарыу хеҙмәтенең Башҡортостан Республикаһы буйынса идаралығының матбуғат хеҙмәтендә белдереүҙәренсә, ойошманың исемендә хата юҡ – белорус телендә яҙылған.
Кафела төрлө ризыҡтар тәҡдим ителә һәм хаҡы ла ҡиммәт түгел.
Үҙҙәрендә етештерелгән продукция файҙаланыла.
Бында туҡлыҡлы борщтан, тәмле эремсек билмәненән, төрлө эслек һалып бешерелгән бөйөрөктәрҙән, салаттарҙан һәм башҡа аш-һыуҙан ауыҙ итергә мөмкин.
Учреждение начальнигы Денис Даньшин ҡыҙыл таҫманы киҫеп, йола буйынса яңы бешкән икмәкте ашап ҡараны, һуңынан кафе асылыу уңайынан тәмле төшкө аш булды.
«Хөкөм ителеүселәр кафеға графикта билдәләнгән ваҡытта килергә, үҙ иҫәбенә тәҡдим ителгән продукцияны һатып алырға, шулай уҡ тыуған көндәрен билдәләргә мөмкин», — тип белдерҙеләр Федераль яза башҡарыу хеҙмәтенең Башҡортостан Республикаһы буйынса идаралығында.
Башҡортостанда коронавирус йөрөткән сирлеләр 2 335-кә еткән
20 майға оператив мәғлүмәттәр буйынса, Башҡортостанда коронавирус инфекцияһын йоҡтороуҙың 2 335 осрағы асыҡланған.
Тәүлек эсендә улар 88-гә артҡан, тип хәбәр ителә стопкоронавирус.рф сайтында.
Әлеге ваҡытта республикала сирлеләр — 1 603 кеше, һауыҡҡандар — 714, яңы коронавирус инфекцияһынан үлеүҙең яңы осрағы теркәлгән (бөтә осорҙа 18 кеше).
Рәсәйҙә тәүлек эсендә коронавирустан дауаланып сыҡҡандар һаны тәүге тапҡыр ауырыуҙар һанынан артҡан.
Һуңғы тәүлектә 84 төбәктә 8 764 яңы коронавирус инфекцияһы менән ауырыу осрағы асыҡланған.
Шул уҡ ваҡытта 9 262 кеше һауыҡҡан.
Илдең 85 төбәгендә бөтәһе 308 705 сирле асыҡланған, ә һауыҡҡан пациенттар 85 392-кә еткән.
Шулай уҡ бер тәүлектә 135 үлем осрағы теркәлгән.
Бөтә осорҙа Рәсәйҙә 2 972 кеше коронавирустан вафат булған.
Республика аграрийҙары шәкәр сөгөлдөрөн сәсеүҙе тамамлай
Республикала шәкәр сөгөлдөрөн сәсеү тамамланыуға табан бара.
Башҡортостан Ауыл хужалығы министрлығының матбуғат хеҙмәте мәғлүмәттәре буйынса, 19 майға аграрийҙар 27,6 мең гектар татлы культура сәскән, йәки планға ҡарата 98 процент.
Республиканың 18 сөгөлдөр сәскән районынан һигеҙ муниципалитет ошо тамыраҙыҡтар сәсеүҙе тулыһынса тамамлаған.
Сөгөлдөр майҙандарының күбеһе — Шишмә (5,2 мең гектар), Благовар (5,8 мең гектар) һәм Бүздәк (4,9 мең гектар) райондарында.
Майҙағы ҡулай һауа торошо Башҡортостан аграрийҙарына сәсеү эштәренең ғәҙәти темптарына әйләнеп ҡайтырға мөмкинлек бирҙе.
19 майға игенселәр 1,5 миллион гектарға яҙғы культуралар сәскән, был планлаштырылған күләмдән 77 процент тәшкил итә.
Һуңғы тәүлектә артым – 86 мең гектар.
Ҡайһы бер райондар  яҙғы культуралар сәсеүҙе тамамлаған тиерлек.
Әйтәйек, Илеш һәм Стәрлебаш игенселәре һуңғы гектарҙарҙа эшләй.
Дәүләкән, Мәләүез, Баҡалы, Дүртөйлө, Ҡырмыҫҡалы, Кушнаренко, Саҡмағош һәм Шаран райондары аграрийҙары ла финиш һыҙығына яҡынлаша.
Был райондарҙа бөтә майҙандарҙың 85-тән алып 90 процентына тиклем сәселгән.
Дилә Сәғитова – «Башинформ» мәғлүмәт агентлығының генераль директоры вазифаһын башҡарыусы
Дилә Сәғитова «Башинформ» мәғлүмәт агентлығының генераль директоры вазифаһын башҡарыусы итеп тәғәйенләнде.
Быға тиклем ул мәғлүмәт агентлығының баш бухгалтеры булып эшләне.
Өҫтәп шуны әйтеп үтәйек: баҫманың редакция сәйәсәтен баш мөхәррир Алик Шакиров билдәләй, ул әле лә эшләүен дауам итә.
Хәтерегеҙгә төшөрәбеҙ, «Башинформ»дың элекке генераль директоры Максим Ульчев Башҡортостан Республикаһы Матбуғат һәм киң мәғлүмәт саралары агентлығы етәксеһе итеп тәғәйенләнде.
Дилә Сәғитова 1975 йылдың 25 майында Баймаҡта тыуған.
Өфө технология сервис институтын, бухгалтер иҫәбе һәм аудит белгеслеге буйынса иҡтисад факультетын тамамлаған.
Хеҙмәт юлын 1998 йылда Өфөнөң 3-сө икмәк комбинатында бухгалтер булып башлай.
2002-2003 йылдарҙа — «Заһиҙуллин» шәхси предприятиеһында бухгалтер. 2003-2009 йылдарҙа — БДПУ студенттарының беренсел профсоюз ойошмаһында баш бухгалтер.
2009 йылдан алып 2020 йылдың майына тиклем — «Башинформ» мәғлүмәт агентлығының баш бухгалтеры.
Сығарылыш кисәһенә битлектә: Башҡортостанда мәктәп аттестаттарын тапшырыу көнө тураһында мәсьәлә хәл ителә
Башҡортостан Мәғариф һәм фән министрлығы уҡыу йылын тамамлау һәм байрам сараларын уҙғарыу тураһында мәғлүмәт баҫтырып сығарҙы.
«Башинформ» агентлығы хәбәр иткәнсә, туғыҙынсы һәм ун беренсе кластарҙа «Һуңғы ҡыңғырау» 29 майҙа дистанцион рәүештә ойошторола.
Республикала сығарылыш кисәләрен үткәреү мәсьәләһе хәл ителә.
Мәғариф һәм фән министрлығының рәсми белдереүендә әйтелгәнсә, төп дөйөм һәм урта дөйөм белем тураһында аттестаттар тапшырыуҙы коронавирус инфекцияһының таралыуына юл ҡуймаған санитар-эпидемиологик талаптарҙы тулыһынса үтәү шарттарында ойошторорға кәрәк.
«Аттестатҡа билдәләр ҡуйыуҙың үҙенсәлектәре, шулай уҡ аттестат тапшырыуҙың берҙәм көнө хаҡында мәғлүмәт өҫтәмә рәүештә дөйөм белем биреү ойошмаларына ебәрелә», — тип хәбәр иттеләр министрлыҡтың матбуғат хеҙмәтенән.
Шулай уҡ республика Мәғариф һәм фән министрлығы тәҡдиме менән «Һуңғы ҡыңғырау» көнөндә сығарылыш класс уҡыусыларына бергә йыйылыу һәм тәбиғәткә сығыу тыйыла.
Максим Ульчев Башҡортостан Республикаһының Матбуғат һәм киң мәғлүмәт саралары агентлығы етәксеһе итеп тәғәйенләнде
Максим Ульчев Башҡортостан Республикаһының Матбуғат һәм киң мәғлүмәт саралары агентлығы етәксеһе итеп тәғәйенләнде.
Республика башлығы Радий Хәбиров тейешле бойороҡҡа ҡул ҡуйҙы.
Максим Ульчев 1976 йылдың 12 февралендә Өфөлә тыуған.
Өфө «Иҡтисадта мәғлүмәт системалары» белгеслеге буйынса дәүләт авиация техник университетын тамамлаған.
Хеҙмәт эшмәкәрлеген 1997 йылда Рәсәй Һаҡлыҡ банкының Башҡортостан банкында иҡтисадсы булып башлай.
1998 йылда – «Башгазинвест» инвестиция компанияһында аналитик.
1998-2004 йылдарҙа – Рәсәй Һаҡлыҡ банкының Башҡортостан банкында иҡтисадсы, төп иҡтисадсы, баш иҡтисадсы.
2004-2007 йылдарҙа – Рәсәй Һаҡлыҡ банкының Башҡортостан банкында бүлек начальнигы.
2007 йылда – Башҡортостан Республикаһы Президенты Хакимиәтенең иҡтисади һәм социаль сәйәсәт идаралығы начальнигы урынбаҫары.
2007-2009 йылдарҙа – Башҡортостан Республикаһының тышҡы иҡтисади бәйләнештәр, сауҙа һәм эшҡыуарлыҡ министры урынбаҫары.
2010 йылдан Максим Ульчев «Башинформ» мәғлүмәт агентлығының генераль директоры була.
Хәтерегеҙгә төшөрәбеҙ, ведомствоның элекке етәксеһе Борис Мелкоедов икенсе эшкә күсте.
Владимир Путин 29 июндә Берҙәм дәүләт имтиханын үткәрә башларға тәҡдим итте
Рәсәй президенты Владимир Путин 29 июндән Берҙәм дәүләт имтиханын үткәрә башларға тәҡдим итте.
«Коронавирус эпидемияһы хәүефенең тотороҡло кәмеүен иҫәпкә алып, тотош илдә Берҙәм дәүләт имтиханын уҙғарырға кәрәк тип иҫәпләйем.
Ул 29 июндә башлана», — тине Путин мәғариф системаһындағы хәл тураһында видеоконференция режимында уҙғарылған кәңәшмә барышында, тип хәбәр итте РБК каналы.
Мәктәптәр сығарылыш уҡыусыларына дистанцион режимда имтихандарға әҙерләнергә ярҙам итергә тейеш, тип билдәләне етәксе.
Быйыл Берҙәм дәүләт имтиханын мәктәптән һуң юғары уҡыу йортона инергә йыйынғандар ғына тапшыра, тип өҫтәне ул.
Сығарылыш уҡыусыларының барыһына ла аттестаттар бирелә.
Вуздарға ҡабул итеү августа ойошторола.
Июндә Берҙәм дәүләт имтиханын тапшыра алмағандар уны августа юғары уҡыу йорттарында ҡалған урындарға бирә һәм сентябрҙә уҡый башлай ала.
Быйылғы сығарылыш уҡыусыларын хәрби хеҙмәткә алыу кисектерелә.
Коронавирус арҡаһында республикала Сик һаҡсылары көнө билдәләнмәй
28 майҙа Сик һаҡсылары көнө билдәләнмәй, тип хәбәр итте Башҡортостан башлығы Радий Хәбиров республика хөкүмәтендәге оператив кәңәшмәлә.
«Аңлайым, был көндә меңләгән ир-егет, ветеран осрашып, йәшлектәрен, армияла хеҙмәт иткән йылдарын иҫтәренә төшөрә.
Был һәйбәт йола, ләкин быйыл һеҙҙән йыйылмауығыҙҙы һорайым, — тине республика башлығы.
— Элеккесә күмәкләшеп һәйкәлдәргә бармағыҙ.
Был етди мәсьәлә.
Юғиһә һәйкәлдәрҙе ябырға һәм башҡа аҙымдарға барырға тура килер».
Хәтерегеҙгә төшөрәбеҙ, республикала күп кеше ҡатнашлығындағы саралар ваҡытлыса тыйылған.
Был саралар яңыраҡ уҙған Еңеү көнөнә лә ҡағылды.
Владимир Путин Башҡортостан башлығы хакимиәте етәксеһен миҙал менән бүләкләне
Рәсәй Президенты Башҡортостан башлығы хакимиәте етәксеһенә дәүләт наградаһын тапшырыу тураһындағы указға ҡул ҡуйҙы.
Александр Сидякин II дәрәжә «Ватан алдындағы хеҙмәттәре өсөн» ордены миҙалына лайыҡ булды.
Рәсми документта награда ҡыҫҡаса аңлатыла: хеҙмәт уңыштары һәм күп йыллыҡ намыҫлы эш өсөн.
Бүләкләү тураһындағы указда «Бәләбәй» заводының сеймал һатып алыу буйынса директоры Ольга Линкевичтың да исеме бар.
Ул аҙыҡ-түлек индустрияһының атҡаҙанған хеҙмәткәре исемен алды.
Башҡортостанда Мәрхүмдәрҙе иҫкә алыу көнө июнгә күсерелде
Башҡортостанда Мәрхүмдәрҙе иҫкә алыу көнө 2 майҙан 6 июнгә күсерелде.
Дата быйылға ғына үҙгәртелде.
Был турала яңы коронавирус инфекцияһының таралыуына ҡаршы көрәш буйынса оператив штаб кәңәшмәһендә республика башлығы Радий Хәбиров иғлан итте.
«Беҙ, халыҡтың зыяраттарҙы асыу үтенесенә таянып, йәнә дин әһелдәре менән кәңәшләштек», — тип аңлатты Башҡортостан етәксеһе.
Радий Хәбиров муниципалитет башлыҡтарына автобустар маршрутын уйларға, мәрхүмдәрҙең туғандары барырҙан алда зыяраттарҙы тәртипкә килтерергә, сүп-сарҙан таҙартырға, ағастарҙы ҡырҡырға һәм Иҫкә алыу көнөнән һуң сүпте йыйыу өсөн коммуналь көстәрҙе иҫәпләргә ҡушты.
Шулай уҡ Башҡортостан башлығы зыяраттарҙа бер урында күп кеше йыйылмауҙы күҙәтеүҙе һораны.
Республикала тәүлек эсендә COVID-19 йоҡтороусылар 89-ға артҡан
21 майға мәғлүмәттәр буйынса, Башҡортостанда коронавирус инфекцияһы йоҡтороуҙың 2 424 осрағы асыҡланған.
Тәүлек эсендә улар 89-ға артҡан, тип хәбәр ителә стопкоронавирус.рф сайтында.
Әлеге ваҡытта республикала сирлеләр һаны — 1 643 кеше, һауыҡҡандар — 792, коронавирустан үлеүҙең яңы осраҡтары тураһында хәбәр ителмәй (бөтә осорҙа 18 кеше).
Һуңғы тәүлектә Рәсәйҙең 84 төбәгендә 8 849 яңы коронавирус инфекцияһы менән ауырыу асыҡланған.
Илдең 85 төбәгендә бөтәһе 317 554 сирле теркәлгән.
Шулай уҡ тәүлек эсендә 127 үлем осрағы теркәлгән.
Ошо осорҙа Рәсәйҙә 3 099 кеше коронавирустан үлгән.
Һуңғы тәүлектә Рәсәйҙә 7 289 кеше дауахананан һауығып сыҡҡан.
Илдә һауыҡҡан пациенттар һаны 92 861-гә еткән.
Өфөлә коронавирусҡа шик булған пациенттың үлеме тураһында тулыраҡ мәғлүмәт бирелде
Өфөлә 20 майҙа кисен 18-се ҡала дауаханаһында ғәҙәттән тыш хәл булған: медицина учреждениеһының тәҙрәһе аҫтында үле кеше табылған.
Алдан хәбәр ителгәнсә, пациенттың коронавирус йоҡтороу сәбәпле үҙ-үҙенә ҡул һалыуы ихтимал.
Бөгөн «Башинформ» агентлығына республика Һаулыҡ һаҡлау министрлығынан уның 69 йәшлек ханым булыуын хәбәр иттеләр.
«Ханымда коронавирус инфекцияһы раҫланмаған, ә шик кенә булған», — тип белдерҙеләр Һаулыҡ һаҡлау министрлығында.
Сығанаҡ мәғлүмәттәре буйынса, ул психик сирҙән яфаланған.
Башҡортостанда меңдән ашыу баланы талпан тешләгән
Башҡортостанда 19 майға медицина учреждениеларына 2 946 кеше талпан ҡаҙалыуға зарланып мөрәжәғәт иткән, улар араһында 1 290-ы — балалар.
Былтыр ошо осорҙа 3 172 кеше, шул иҫәптән 1 160 бала талпан тешләүгә зарланған.
Роспотребнадзорҙың республика идаралығында белдереүҙәренсә, Гигиена һәм эпидемиология үҙәгендә, уның филиалдарында талпандарҙың энцефалит һәм боррелийҙар менән зарарланған булыуын тикшереү пункттары асылған.
Лабораторияларҙың адрестары һәм халыҡ өсөн урманға барғанда шәхси һаҡланыу ҡағиҙәләре тураһында мәғлүмәт Роспотребнадзорҙың Башҡортостан Республикаһы идаралығы сайтында баҫылған.
Өфөлә тағы бер самолет менән Һиндостанда ҡалған пассажирҙарҙы алып ҡайтыуҙарын көтәләр
Башҡортостандың баш ҡалаһы аэропортында тағы бер самолет менән Һиндостанда ҡалған пассажирҙарҙы алып ҡайтыуҙарын көтәләр.
Делиҙан һауа судноһы Өфөгә 23 майҙа килә.
Был хаҡта Рәсәй Федерацияһы Һанлы үҫеш, элемтә һәм киң коммуникациялар министрлығының телеграм-каналы хәбәр итте.
Ведомство мәғлүмәттәре буйынса, 21 майҙан 26-һына тиклем рәсәйҙәрҙе Һиндостандан, Шри-Ланканан, Малайзиянан, Камбоджанан, Берләшкән Ғәрәп Әмирлектәренән, Ҡырғыҙстандан, Үзбәкстандан, АҠШ-тан, Әрмәнстандан, Италиянан, Тажикстандан, Иорданиянан, Ливандан, Индонзиянан алып ҡайталар.
Рейстар Мәскәүгә, Петербургка, Новосибирскиға, Екатеринбургка, Дондағы Ростовҡа, Красноярскиға һәм Краснодарға тиклем ойошторолған.
Алдан сит илдән Өфөгә ҡайтҡан пассажирҙарҙың 14 көнгә шифаханаларға карантинға оҙатылыуы тураһында хәбәр ителгәйне.
Башҡортостанда төндә ҡар яуған
21 майға ҡарай төндә Башҡортостандың Белорет районында ҡар яуған.
Синоптиктар урындағы халыҡты ҡырау төшөү ихтималлығы хаҡында иҫкәртте, ләкин улар уянғас баҡсала һәм урамда аҡ ҡар күрербеҙ тип көтмәгәйне.
Белореттар социаль селтәрҙә бер-береһен ҡыш етеүе һәм яңы йыл менән ҡотлай башланы.
Теплица эшләгән баҡсасылар майҙағы тотороҡһоҙ һауа торошоно бик зарланмай.
Ләкин ҡапыл яуған ҡарҙан уңышының бер өлөшөн юғалтыусылар ҙа булыуы мөмкин.
Өфөлә 30 майҙа фонтандарҙы асыу күҙаллана
30 майҙа Өфө фонтандары асыла.
Ләкин был һынау рәүешендә генә.
Артабанғы эш объекттарҙың кәрәкле булыуына һәм эпидемиологик сараларҙың үтәлеүенә бәйле була, тип хәбәр итте коммуналь хужалыҡ һәм төҙөкләндереү идаралығы етәксеһе Рөстәм Хәмитов оператив кәңәшмәлә.
Фонтандарҙың күпселеген 1 июндә – Балаларҙы яҡлау көнөндә асыу көтөлә.
Өфө хакимиәте башлығы Өлфәт Мостафин ҡушыуы буйынса, ҡаланың барлыҡ яһалма һыу объекттарында социаль дистанцияны тотоу һәм шәхси һаҡланыу сараларын файҙаланыу тураһында махсус табличкалар ҡуйыла.
Шулай уҡ 1 июлдә Өфөлә «Имәндәр» скверында «Торналар» яңы музыкаль фонтанын асыу күҙаллана.
Унда йәйәүлеләр өсөн махсус зона булдырыла.
Рәсәйҙә 25 майҙа яңы коронавирусҡа бәйле рекордлы үлем осрағы теркәлгән
Рәсәйҙә уҙған тәүлектә коронавирус инфекцияһына тест раҫланған 174 кеше вафат булған, тип хәбәр итте РБК.
Был – пандемия башланғандан алып иң юғары күрһәткес.
Бынан алдағы максимум 24 майҙа теркәлгәйне — 153 кеше. Көн элгәре 92 кеше үлгән, был иһә аҙна эсендә минималь күрһәткес.
Баш ҡалала һуңғы тәүлектә 76 кеше яҡты донъя менән хушлашҡан.
Шулай уҡ Мәскәү өлкәһендә (349), Санкт-Петербургта (150) һәм Дағстанда (118) бик күп үлем осраҡтары теркәлгән.
Илдә үлем осраҡтарының дөйөм һаны 3 807-гә еткән.
Башҡортостанда 26 майға коронавирус менән ауырыусылар 79-ға артҡан.
Пандемия башланғандан алып бөтәһе 2 851 сирле, вафат булғандар — 18.
Республика Һаулыҡ һаҡлау министрлығы мәғлүмәттәре буйынса, бер нисә көн инде 0,9 коэффициенты һаҡлана, үҫеш темпы – халыҡ һанынан 7% кәмерәк.
Августан тупланма пенсиялар арттырыла
1 августан Рәсәйҙә тупланма пенсиялар 9,13% арттырыла, тип хәбәр итте «РИА Новости» агентлығы Рәсәй Пенсия фондына һылтанма менән.
Яңынан иҫәпләү 80 мең кешегә ҡағыла.
Бының өсөн бер ниндәй ҙә ғариза яҙырға кәрәкмәй.
Хәҙер 32 мең пенсионерға ошондай пенсия түләнә.
Әлеге ваҡытта тупланма пенсияның уртаса күләме айына 956 һум тәшкил итә.
Берлектә финанслау программаһында ҡатнашыусыларға пенсия түләүенең уртаса күләме — 1705 һум.
Пенсияның ике төрө лә ҡатын-ҡыҙҙарға – 55 йәштән, ир-егеттәргә 60 йәштән йә иһә ваҡытынан алда хаҡлы ялған сыҡҡан осраҡта иртәрәк тәғәйенләнә.
Түләүҙәрҙе арттырыу өсөн бөтәһе 1,87 миллиард һум кәрәк, тип йомғаҡ яһанылар Рәсәй Пенсия фондында.
Республикала «Урал барыҫы» турист һуҡмағын велосипедта үтергә мөмкин
1 июндә Башҡортостан Республикаһында Рус география йәмғиәте Башҡортостан бүлексәһенең бер юлы «Европа-Азия велоһуҡмағы» һәм «Урал барыҫы» туристик проекттары башлана.
Проекттарҙа теләгән һәр кем ҡатнаша һәм Көньяҡ Уралдың ҡыҙыҡлы урындары буйлап сәйәхәткә сыға ала.
«Урал барыҫы» — Көньяҡ Уралдың ете түбәһен берләштергән маршрут: Оло Ирәмәл, Рассыпная, Яланғас, Көмәрҙәк (Белорет районы), Ҡурташтау (Учалы районы), Ҡушай (Әбйәлил районы), Мәсем (Бөрйән районы).
Рус география йәмғиәте сайтында әйтелгәнсә, программа туризмға һәм Көньяҡ Урал тауҙарында йәйәүле походтарға ҡыҙыҡһыныуҙы арттырыуға, экологик мәҙәниәт һәм хәүефһеҙлек мәсьәләләрендә аңлылыҡ тәрбиәләүгә йүнәлтелгән.
Велоһуҡмаҡ проектын ойоштороусылар велотуристарға маршрутты һәм уны үтеүҙе, иҫтәлекле урындарҙы, туҡталыштарҙы, яҡындағы ауылдарҙы һүрәтләү йәһәтенән кәңәштәр бирергә вәғәҙәләй.
«Дуҫтар, бөтәбеҙ ҙә, айырыуса ҡалаларҙа өйҙә ултырып ялҡтыҡ.
Ҡайһы бер илдәрҙең сиктәрен ябыу шарттарында изоляция режимын йомшартыу беҙгә илдә, хатта республикала сәйәхәт итеү өсөн шәп мөмкинлек бирә.
«Урал барыҫы» проекты Башҡортостанда тәүге йыл ғына ойошторолмай.
Тәжрибәмә таянып, «Ете Түбә» проектының беренсе этабында хатта балалар (өлкәндәр менән) һәм оло йәштәгеләр ҙә ҡатнашырға мөмкин, тип әйтә алам.
«Европа-Азия велоһуҡмағы» проектының маршруты ла ҡатмарлығы буйынса айырылып тора: маршруттың Көнбайыш өлөшө – тигеҙерәк һәм ябай, Көнсығышы иһә тауҙар буйлап үтә.
Ниндәй генә маршрут һайлаһағыҙ ҙа, сағыу тәьҫораттар вәғәҙә итә алам», — ти «Европа-Азия велоһуҡмағы» проекты етәксеһе Ксения Салазанова.
«Урал барыҫы», «Европа-Азия велоһуҡмағы» проекттарында ҡатнашыу өсөн www.velo102.ru сайтында теркәлергә кәрәк. Унда маршруттар хаҡында тулыраҡ мәғлүмәт, шул иҫәптән карталар, gps-тректар һәм башҡа мәғлүмәт бар.
Проекттарҙа ҡатнашыу бушлай, ә иң әүҙемдәрҙе иҫтәлекле билдәләр көтә.
Тәүлек эсендә Башҡортостанда коронавирус йөрөткән сирлеләр 79-ға артҡан
26 майға оператив мәғлүмәттәр буйынса, Башҡортостанда 2851 коронавирус инфекцияһы менән ауырыусы иҫәпләнә.
Тәүлек эсендә улар 79-ға артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар — 18 кеше.
Бер тәүлектә Рәсәй төбәктәрендә коронавирустың 8 915 яңы осрағы раҫланған, 174 үлем осрағы теркәлгән.
Тәүлек эсендә илдә 12 331 кеше һауыҡҡан.
Дөйөм алғанда, хәҙер Рәсәйҙә 362 342 сирле иҫәпләнә, уларҙың 131 129-ы һауыҡҡан, 3807 кеше үлгән.
Бөгөнгә илдә коронавирусҡа 9,1 миллиондан ашыу тикшереү үткәрелгән.
Һуңғы тәүлектә генә төбәктәрҙә 215 мең тест эшләнгән.
Рәсәйҙә коронавирусҡа шик булған 292 мең кеше медицина күҙәтеүе аҫтына алынған.
БДИ-2020 имтихан кампанияһының теҙмәһе үҙгәрҙе
Ағымдағы йылда имтихан кампанияһын уҙғарыуҙың яңы календарь планы төҙөлдө, тип хәбәр итте Рособрнадзор.
Быйылғы уҡыу йылында берҙәм дәүләт имтиханының календарь планы 29 июндә башлана.
29 һәм 30 июндә имтихандар һынау рәүешендә ойошторола.
Шунан һуң берҙәм дәүләт имтиханын тапшырыу этабы башлана.
3 июлдә географиянан, әҙәбиәттән һәм информатиканан берҙәм дәүләт имтиханы була.
6 һәм 7 июль – рус теле, 10 июль – профилле математика, 13 июль – тарих һәм физика, 16 июль – йәмғиәтте өйрәнеү һәм химия, 20 июль – биология һәм сит телдәр (яҙма), 22 һәм 23 июль – сит телдәр (телдән).
Резерв көндәр 24 июлгә (рус теленән һәм сит телдәрҙән тыш, бөтә фәндәр буйынса) һәм 25 июлгә (бөтә фәндәр буйынса) билдәләнгән.
Етди сәбәптәр буйынса июлдә Берҙәм дәүләт имтиханында ҡатнаша алмағандар өсөн августа имтихан биреүҙең өҫтәмә осоро ҡаралған.
3 августа география, әҙәбиәт, информатика, биология, тарих һәм сит телдәр (телдән) буйынса Берҙәм дәүләт имтиханы була. 5 августа – рус теле, 7 августа – йәмғиәтте өйрәнеү, химия, физика, профилле математика һәм сит телдәр (яҙма).
8 августа теҙмәлә бөтә фәндәрҙән имтихан биреү өсөн резерв көн билдәләнгән.
Киләһе айҙы мәктәп уҡытыусыларына имтихан этабы алдынан ял итеү мөмкинлеге өсөн бүлеү күҙаллана.
Хәтерегеҙгә төшөрәбеҙ, 2020 йылда Берҙәм дәүләт имтиханын юғары уҡыу йорттарына инергә йыйынған сығарылыш класс уҡыусылары ғына тапшыра.
Өфөлә әсир немецтар тураһында документаль фильм төшөрә башланылар
Бөйөк Ватан һуғышында Еңеүҙең 75 йыллығы уңайынан Әмир Абдразаҡов исемендәге «Башҡортостан» киностудияһы «Ҡот осҡос әкиәт» исемле документаль фильм төшөрә башланы.
Ул быйыл ғына «бөтөнләй йәшерен» грифы алынған үҙенсәлекле архив материалдарына нигеҙләнә.
«Донъяла һәр кеше тиерлек нацист Германияһының төп хәрби енәйәтселәре хөкөм ителгән Нюрнберг процесы хаҡында ишеткәне бар.
Өфөлә лә һәр кем Черниковка, Инорс биҫтәләрен йәки Туймазы — Өфө газ торбаһын төҙөгән әсир немецтар тураһында хәбәрҙар.
Ә бына 1947-1949 йылдарҙа Башҡортостандың баш ҡалаһында хәрби енәйәтселәргә үҙҙәренең судтары булыуы тураһында быға тиклем бик аҙҙар ғына белә ине», — тип һөйләне «Башинформ» агентлығына режиссер Айрат Зәйниев.
Картинала тәүге тапҡыр Ҡырымдың Аджимушкай ҡасабаһында тыныс халыҡты атыуҙа, Белоруссия ауылдарын яндырыуҙа ҡатнашҡандарҙың, абвер һәм гестапо хеҙмәткәрҙәренең тарихы яңғырай.
Бынан тыш, фильм авторҙары компьютер графикаһы һәм реконструкторҙар ярҙамында бөтәһенә лә таныш Черниковканың нисек төҙөлгәнен күрһәтергә теләй.
Айрат Зәйниев әйтеүенсә, быға Михаил Ромдың «Обыкновенный фашизм» документаль фильмы илһамландырған.
Фильмды Икенсе донъя һуғышы тамамланған көндә — 2020 йылдың 3 сентябрендә күрһәтеү күҙаллана.
Өфө районында яңы йоғошло ауырыуҙар үҙәге төҙөлөшө тамамланды
25 майҙа Башҡортостан хөкүмәте премьер-министрының беренсе урынбаҫары Андрей Назаров Өфө районындағы яңы йоғошло сирҙәр дауаханаһында төҙөлөш эштәренең тамамланыуын тикшерҙе.
Республика Министрҙар кабинетының матбуғат хеҙмәте мәғлүмәте буйынса, 1 июнгә тиклем объектта эшләтеп ебәреү-көйләү эштәрен тамамлау һәм махсуслаштырылған медицина ҡорамалын, шул иҫәптән үҙ аллы елләтеүҙе сафҡа индерә башлау планлаштырыла.
Инфекция үҙәге — тиҙ төҙөлгән модуль конструкцияларынан бер ҡатлы комплекс.
Унда тәүлек әйләнәһенә  эшләгән 100-гә яҡын, шул иҫәптән 62 бер урынлыҡ һәм 18 реанимация боксы бар. Хеҙмәткәрҙәр өсөн ятаҡ — айырым бинала.
Санитар транспортты эшкәртеү майҙансығы, таҙартыу ҡоролмалары, резерв туҡланыу сығанаҡтары, ҡаҙанлыҡ бүлмәһе, кислород станцияһы хәүефһеҙ аралыҡта урынлашҡан.
«Башҡортостан Башлығы Радий Хәбиров алдыбыҙға ҡыҫҡа ваҡыт эсендә коронавирус йоҡторған ауырыуҙарҙы дауалау өсөн яңы инфекция үҙәге төҙөү бурысын ҡуйҙы.
Уға ҡарап, дауахана республикала иң яҡшыһы исеменә дәғүә итә ала, тип әйтергә була.
Улай ғына ла түгел.
Илдә иң яҡшыһы булырға мөмкин.
Төҙөлөштөң рекордлы сроктарын (55 көн) иҫәпкә алғанда, был – ысын уңыш. Хәҙер уның тулы хоҡуҡлы хужалары – табиптар,  – тине Андрей Назаров.
– Беҙ барыһына ла мобилизацияның һәм эшкә традицион бюрократик алымдарҙан баш тартыуҙың тиҙ һәм сифатлы һөҙөмтәгә өлгәшеүгә мөмкинлек биреүен күрһәттек».
Беренсе вице-премьер төҙөүселәргә фиҙаҡәр һәм һөнәри хеҙмәттәре өсөн рәхмәт белдерҙе.
«Төҙөүселәребеҙ көндөҙ ҙә, төндә лә эшләне.
Был – ысын ҡаһарманлыҡ.
Уларға сикһеҙ рәхмәтлемен», – тип билдәләне Андрей Назаров һәм Башҡортостандағы төҙөлөш тәжрибәһе менән башҡа төбәктәрҙең дә ҡыҙыҡһына башлауын өҫтәне.
Алдан хәбәр ителгәнсә, инфекция үҙәген төҙөү эшендә ҡулланылған материалдарҙың 80% ашыуы Башҡортостанда етештерелгән.
Республикаға 30 градуслыҡ эҫелек һәм йәшенле ямғырҙар килә
Башҡортостанда яңы эш аҙнаһы йәйгесә эҫе булмаҡсы.
Алдағы көндәрҙә Башгидрометүҙәк синоптиктары 30 градуслыҡ эҫелек, ҡойма ямғырҙар һәм йәшен вәғәҙәләй.
Бөгөн, 26 майҙа, республиканың ҡайһы бер райондарында һауа +29 градусҡаса йылына.
Ел төньяҡ-көнбайыштан, йүнәлешен көнсығышҡа үҙгәртеп талғын.
Шаршамбы, 27 майҙа, ҡыҫҡа ваҡытлы ямғырҙар һәм йәшен көтөлә.
Ел көньяҡ-көнсығыштан талғын, урыны менән көсәйеүсән.
Төндә термометр бағанаһы +9, +14, көндөҙ +31 градусҡа тиклем күтәрелә.
Кесаҙна, 28 майҙа, һауа торошо әллә ни үҙгәрмәй.
Йәшенле ямғыр яуыуы ихтимал.
Ел көньяҡ-көнсығыштан йүнәлешен көнбайышҡа үҙгәртеп талғын, урыны менән киҫкен.
Һауа температураһы төндә 12-17 градус йылы, көндөҙ +21, +26, көньяҡта +31 градусҡа тиклем.
Башҡортостанда көндәлек, транспорт картаһы һәм мәктәп туҡланыуы бер майҙансыҡта берләштерелә
Башҡортостанда электрон мәктәп көндәлеге, уҡыусының транспорт картаһы һәм мәктәп туҡланыуын берҙәм электрон белем биреү майҙансығында берләштерәләр.
Мәғариф һәм фән министры Айбулат Хажин республика Хөкүмәте президиумы ултырышында «Башҡортостан Республикаһының берҙәм электрон белем биреү мөхите» дәүләт мәғлүмәт системаһының проекты менән таныштырҙы.
Уның һүҙҙәренсә, электрон ресурс миллиондан ашыу ҡулланыусыны – уҡыусыларҙы, уҡытыусыларҙы – берләштергән дә инде һәм мәғариф органдарына халыҡтың һорауҙарына һөҙөмтәле һәм оператив яуап бирергә мөмкинлек бирә.
Республика дәүләт идаралығының һанлы үҫеш министры Геннадий Разумикин билдәләүенсә, электрон системаға юғары категория буйынса аттестация үткәрелгән, шәхси мәғлүмәттәрҙең юғалыу хәүефе булмаҫҡа тейеш.
Республиканың 25 меңдән ашыу уҡытыусыһы класс етәкселеге өсөн арттырылған өҫтәмә түләү ала башлай
Башҡортостанда яңы уҡыу йылынан уҡытыусылар класс етәкселеге өсөн арттырылған өҫтәмә түләү ала башлай.
Был хаҡта 27 майҙа Башҡортостан Республикаһы хөкүмәте президиумы ултырышында мәғариф һәм фән министры Айбулат Хажин хәбәр итте.
«2020 йылдың 1 сентябренән мәктәп уҡытыусылары класс етәкселеге өсөн әлеге аҡсаға өҫтәп, федераль бюджеттан биш мең һум ала башлай, – тине ведомство башлығы.
– Республикала дөйөм түләү уртаса 7,780 һум була».
Министр һүҙҙәренсә, әгәр уҡытыусы ике класта класс етәксеһе икән, сумма икеләтә арттырыла, ләкин юғарыраҡ була алмай.
Яҡынса иҫәпләүҙәр буйынса, был аҡса дәүләт һәм муниципаль дөйөм белем биреү ойошмаларының 25 418 класс етәксеһенә түләнә.
Башҡортостанда уртаса эш хаҡы — 36 мең һум
2020 йылдың беренсе кварталында Башҡортостанда уртаса эш хаҡы 35 880 һум тәшкил итте, тип белдерҙе республика статистиктары.
Әйтәйек, ғинуарҙа ул 35 573 һум булһа, мартта иһә 36 571 һумдан ашҡан.
Башстат мәғлүмәттәре буйынса, ағымдағы йылдың беренсе кварталында республикала уртаса номиналь иҫәпләнгән хеҙмәт хаҡы 2019 йылдың ғинуар-марты менән сағыштырғанда 6,8 процентҡа артҡан.
Реаль иҫәпләнгән эш хаҡы 4,2 процентҡа күтәрелгән.
Республикала тәүлек эсендә коронавирус йоҡтороуҙың 91 осрағы асыҡланған
Башҡортостанда һуңғы тәүлектә тағы 91 кешелә яңы коронавирус инфекцияһы раҫланған.
Шулай итеп, республикала сирлеләрҙең дөйөм һаны 2942-гә еткән, тип хәбәр ителә стопкоронавирус.рф сайтында.
Уҙған тәүлектә республикала коронавирустан вафат булғандар һаны үҙгәрмәгән, улар — 18 кеше.
Бер тәүлектә Рәсәй төбәктәрендә коронавирустың 8 338 яңы осрағы раҫланған, 161 үлем осрағы теркәлгән.
Тәүлек эсендә илдә 11 079 кеше һауыҡҡан.
Дөйөм алғанда, бөгөн Рәсәйҙә коронавирус йоҡторған 370 680  кеше иҫәпләнә, уларҙың 142 208-е һауығып сыҡҡан, 3968-е вафат булған.
Башҡортостанда Бөйөк Ватан һуғышы ветерандарына һәм инвалидтарына мобиль телефон тараталар
Фото: «Берҙәм Рәсәй»
Башҡортостанда Бөйөк Ватан һуғышы ветерандарына һәм инвалидтарына бушлай мобиль телефон таратыла.
Акция «Берҙәм Рәсәй» партияһының һәм «Еңеү ирекмәндәре» Бөтә Рәсәй йәмәғәт хәрәкәтенең берлектәге проекты сиктәрендә уҙғарыла.
Әлеге ваҡытта республикала меңгә яҡын ветеран-фронтовик йәшәй.
Уларҙың һәр береһенә шәхси ҡулланыу өсөн гаджет һәм лимитһыҙ льготалы тариф бирелә.
Партияның төбәк башҡарма комитеты етәксеһе Рөстәм Әхмәҙинуров һөйләүенсә, алдан мобиль ҡоролмаларҙың хәтеренә социаль хеҙмәттәр, ирекмәндәр, медицина учреждениеларының номерҙары индерелә. Был пандемия шарттарында бик мөһим.
Бынан тыш, бөтә аппараттарҙың да  «SOS» төймәһе һәм ҙур баҫмаҡтары бар.
Ветерандарға сим-карталар ҡуйылған телефондарҙы быйыл 22-24 июндә тапшырырға йыйыналар.
Республика район-ҡалаларында уларҙы  таратыу менән социаль хеҙмәткәрҙәр, депутаттар һәм ирекмәндәрҙән торған мобиль бригадалар шөғөлләнә.
Мәскәүҙә бесәйҙә коронавирус табылған
Мәскәүҙә биш йәшлек бесәйҙән коронавирусҡа тест алынған һәм ул ыңғай һөҙөмтә күрһәткән — бесәйҙе хужаның өйөнә карантинға урынлаштырғандар, тип хәбәр итте «Интерфакс».
«18 майҙа Ветеринар һәм фитосанитар күҙәтеү буйынса федераль хеҙмәт ҡарамағындағы үҙәккә биш йәшлек бесәйҙең хужаһы уны яңы коронавирус инфекцияһына тикшереүҙе һорап мөрәжәғәт иткән.
Бесәйҙе алдан Мәскәү клиникаларының береһендә ветеринар ҡараған», — тип хәбәр итте Ветеринар һәм фитосанитар күҙәтеү буйынса федераль хеҙмәт етәксеһе урынбаҫары Николай Власов.
Бесәйҙе хужаның йәшәгән урыны буйынса карантинға ебәргәндәр.
Ветеринар һәм фитосанитар күҙәтеү буйынса федераль хеҙмәттә билдәләүҙәренсә, әлегә коронавирус йорт хайуандарынан кешегә йоҡмай.
Табиптар һәм бер балалы ғаиләләр льготалы кредитлау программаларына иҫәп тота ала
Фото: «Башинформ» мәғлүмәт агентлығы
Медицина хеҙмәткәрҙәре һәм бер балалы ғаиләләр льготалы автокредитлау программаларына иҫәп тота ала.
Был хаҡта Рәсәй Сәнәғәт һәм сауҙа министрлығы мәғлүмәттәренә һылтанма менән ТАСС хәбәр итте.
Бынан алда хөкүмәт Рәсәйҙең резерв фондынан автомобиль сәнәғәтенә ярҙам итеү өсөн 25 миллиард, шул иҫәптән льготалы автокредитлау программаһына 7 миллиард һум аҡса бүлде.
Дилерға тәүге взнос өлөшөн түләү иҫәбенә алты йылдан ашыу тотонолған машинаһын һатҡан граждандар ҙа льготалы автокредит алыуға иҫәп тота ала.
Өҫтәмә аҡсаны иҫәпкә алып, льготалы автокредитлау программаларын финанслау, әле улар араһында «Беренсе автомобиль» һәм «Ғаилә автомобиле» бар, 2020 йылда 12 миллиард һум була.
Сәнәғәт һәм сауҙа министрлығы шулай уҡ льготалы автокредит алырға мөмкин булған машинаның максималь хаҡын 1-ҙән 1,5 миллион һумға тиклем арттырырға тәҡдим иткәйне.
Сәнәғәт һәм сауҙа министрлығы мәғлүмәттәренә ярашлы, 2020 йылдың апрель аҙағына «Беренсе автомобиль» һәм «Ғаилә автомобиле» дәүләт программалары сиктәрендә 37,2 меңдән ашыу автомобиль һатылған.
Ҙур һорау менән файҙаланылған маркалар – LADA, KIA һәм Hyundai. Барлыҡ һатылған автомобилдәрҙең 80 проценттан ашыуы уларҙың өлөшөнә тура килә.
Өфөлә социаль такси эшләй башлай
1 июлдән Өфөлә социаль такси эшләй башлай.
Беренсе төркөм инвалидтары һәм инвалид балалар өсөн юл йөрөү бушлай.
Был хаҡта Башҡортостан Ғаилә, хеҙмәт һәм халыҡты социаль яҡлау министрлығынан хәбәр иттеләр.
2020 йылдың июленән баш ҡалала «Deafмобиль» социаль такси хеҙмәте эшләй башлай.
Проект ишетеү һәләте буйынса инвалидлығы булған өс водителде һәм рус ым-ишара теленән диспетчер-тәржемәсене күҙ уңында тота, тип хәбәр ителә.
Хеҙмәт командаһы Өфө ҡалаһында оҙатыусылары менән беренсе төркөм инвалидтарҙы һәм инвалид балаларҙы бушлай хеҙмәтләндерә.
Социаль такси пассажирҙары уның хеҙмәттәре менән айына 5 тапҡыр бушлай файҙалана ала.
Deafмобилдәрҙең көн һайын юл йөрөүе сикле, шуға күрә социаль такси хеҙмәтләндереүенә алдан заявкалар биреү хуплана, тип билдәләйҙәр ведомствола.
Диспетчер хеҙмәтләндереүгә заявкаларҙы эш көндәрендә иртәнге сәғәт 9-ҙан киске 6-ға тиклем ҡабул итә, ә «Deafмобиль» водителдәре заказдар буйынса көн һайын тәнәфесһеҙ һәм ял көнһөҙ иртәнге сәғәт 7-нән киске 10-ға хәтлем йөрөй.
Башҡортостан Хеҙмәт министрлығының матбуғат хеҙмәте хәбәр итеүенсә, Өфөлә 9 меңдән ашыу беренсе төркөм инвалиды һәм инвалид бала йәшәй.
Социаль проект һаулыҡ мөмкинлектәре сикле кешеләр өсөн социаль объекттарға транспорт менән барыу мөмкинлеген арттырыуға йүнәлтелгән.
«Интерфакс»: Еңеү парады көнө ял тип иғлан ителеүе ихтимал
Шаршамбы, 24 июнде, Рәсәйҙә Бөйөк Ватан һуғышында Еңеүҙең 75 йыллығы уңайынан парад уҙғарылған көндө, ял тип иғлан итеү планлаштырыла.
Был хаҡта сараға әҙерлек барышы менән таныш сығанаҡҡа һылтанма менән «Интерфакс» хәбәр итте.
26 майҙа Рәсәй президенты Владимир Путин Рәсәйҙә коронавирустың юғары нөктәһе үтелгән тип белдерҙе һәм 24 июндә Еңеү парадын үткәрергә әҙерләнә башларға бойороҡ бирҙе.
Парад 1945 йылда еңеүселәрҙең тарихи парады уҙған көндә була, тип билдәләне ул.
Ул шулай уҡ 26 июлдә, Хәрби-диңгеҙ флоты көнөндә, «Үлемһеҙ полк» маршын уҙғарырға тәҡдим итте.
Ләкин Путин белгестәр кәңәше буйынса марштың күсерелеү ихтималлығын әйтте.
Башҡортостан башлығы VI Бөтә донъя фольклориадаһын үткәреүҙең яңы датаһын тәҡдим итте
Башҡортостан Республикаһы Башлығы Радий Хәбиров Халыҡ-ара Фольклор һәм традицион сәнғәт фестивалдәре ойошмалары советы етәкселегенә VI Бөтә донъя фольклориадаһын үткәреүҙең яңы датаһын тәҡдим итте – 2021 йылдың 3-10 июле.
Фестивалдә ҡатнашыусылар 2 июлдә Өфөгә килер һәм ябыу тантанаһынан һуң 11 июлдә ҡайтып китер тип планлаштырыла, тип белдерҙеләр Республика халыҡ ижады үҙәгендә.
Хәтерегеҙгә төшөрәбеҙ, Бөтә донъя фольклориадаһы дүрт йыл һайын уҙғарыла.
Тиҫтәләгән илдән килгән фольклор коллективтары бейеүҙәр, музыка, һөнәрҙәр һәм халыҡ уйындары ярҙамында үҙҙәренең традициялары менән уртаҡлаша.
Башҡортостан Республикаһында CIOFF® VI Бөтә донъя фольклориадаһы быйыл июлдең икенсе яртыһында уҙырға тейеш ине, ләкин апрель башында, башҡа ҙур халыҡ-ара саралар кеүек үк, коронавирус пандемияһына бәйле 2021 йылға күсерелде.
Өфөлә Башҡорт дәүләт университеты студенттары дауаханаға оҙатылған, уларҙа COVID-19 раҫланған
Башҡорт дәүләт университеты ятағында бер нисә студент коронавирус менән ауырып киткән.
Был хаҡта бөгөн хөкүмәттәге оператив кәңәшмәлә вице-премьер Фәнүр Йәғәфәров хәбәр итте.
Студенттар дауаханаға оҙатылған.
Уларҙа ауырыу еңел формала, билдәләрһеҙ үтә.
Сирлеләр менән бәйләнешкә ингәндәрҙе изоляторға урынлаштырғандар.
Ятаҡта дезинфекция үткәрелгән.
Әлеге ваҡытта республика колледждары һәм вуздары ятаҡтарында бөтәһе 5 163 кеше йәшәй, уларҙың 2 493-ө — сит ил студенттары, 191 студент — Рәсәйҙең төрлө төбәктәренән.
Май уртаһында Өфө юғары уҡыу йорттарының ятаҡта йәшәгән 300-ләгән студенты коронавирус хәүефе янауы сәбәпле өйҙәренә ҡайтып китте.
Башҡортостанда пенсияның уртаса күләме билдәле булды
Башҡортостанда пенсияның уртаса күләме 14 500 һум тәшкил итә.
Башстат 1 апрелгә ошондай мәғлүмәттәр килтерҙе.
Сағыштырыу өсөн: бер йыл элек республикала пенсияның уртаса күләме 13 649 һумға тиң ине.
Ошо ваҡыт эсендә пенсионерҙар бер аҙ артҡан.  Хәҙер улар — 1,190 миллион тиерлек.
Башҡортостанда хаҡлы ялдағыларҙың күпселеге йәки 1,093 миллиондан ашыу кеше страховка пенсияһы ала.
Страховка пенсияһының уртаса күләме 14875 һум самаһы тәшкил итә.
Дәүләт пенсия тәьминәте буйынса пенсия алғандар күберәк – 96,5 мең кеше.
Әле уларға уртаса 10 258 һум түләнә, тип белдерҙе республика статистиктары.
Хәтерегеҙгә төшөрәбеҙ, Башҡортостанда 2020 йылдың беренсе кварталында уртаса эш хаҡы 35 880 һум тәшкил итте.
Бөтә донъя башҡорттары ҡоролтайы 25 йыллығын билдәләй
Бөтә донъя башҡорттары ҡоролтайы ойошторолоуына – 25 йыл.
I Бөтә донъя башҡорттары ҡоролтайы сирек быуат элек – 1995 йылдың 1-2 июнендә уҙҙы.
Төп башҡорт йәмәғәт ойошмаһы – Бөтә донъя башҡорттары ҡоролтайы тарихының йылъяҙмаһы тап ошо көндән башлана.
«Ойошмабыҙҙың сирек быуатлыҡ юбилейы Башҡорт теле йылында билдәләнеүе символик мәғәнәгә эйә.
25 йыл элек кеүек үк, телде, бай мәҙәни мираҫыбыҙҙы һәм халыҡ үҫеше мәсьәләләре мөһим булып ҡала.
14 декабрҙә Башҡорт теле көнөн уҙғарырға, быйылғы әүҙем ҡатнашыусыларҙы билдәләргә һәм Бөтә донъя башҡорттары ҡоролтайы тарихына, яҙмышына ҡатнашы булғандарҙы бергә йыйырға ниәтебеҙ бар», — ти Башҡорт ҡоролтайы президиумы рәйесе Эльвира Айытҡолова.
Изоляция осоронда 25 йыллыҡ уңайынан саралар онлайн үткәрелә.
Ошо көндәрҙә социаль селтәрҙә Бөтә донъя башҡорттары ҡоролтайы тарихына сумырға мөмкин.
Беренсе ҡоролтайҙар делегаттары, Башҡарма комитет ағзалары үҙҙәренең хәтирәләре менән бүлешә.
Көн һайын Инстаграмда киске сәғәт 8-ҙә башҡорт халҡының милли-рухи үҫешенә мөһим өлөш индергән билдәле шәхестәр менән осрашыуҙар була.
Улар – Бөтә донъя башҡорттары ҡоролтайы башҡарма комитетының элекке етәкселәре һәм ағзалары, съезд делегаттары, аппарат белгестәре.
Әйтәйек, тәүге эфирҙы Башҡарма комитет ағзалары, тарих фәндәре кандидаты Салауат Хәмиҙуллин һәм филология фәндәре кандидаты Искәндәр Сәйетбатталов үткәрҙе.
Румиль Аҙнабаевтың, Әмир Ишемғоловтың, Илгиз Солтанморатовтың сығыштары көтөлә.
Улар төрлө йылдарҙа Башҡорт ҡоролтайына етәкселек итте, тура эфирҙағы осрашыуҙарҙы шағирә, журналист Лариса Абдуллина алып бара.
Инстаграмда Бөтә донъя башҡорттары ҡоролтайы тураһында ҡыҙыҡлы факттар менән танышырға мөмкин.
Шулай уҡ һәр кем көн һайын ойошторолған викторинала үҙ белемен тикшерә ала.
Социаль селтәрҙә онлайн-концерт эстафетаһы башланды.
Артистар ҡоролтайҙың юбилейына бағышлап сығыш яһай һәм эстафетаны коллегаларына тапшыра.
Интернет-ҡулланыусылар өсөн «Башҡортса уҡыйыҡ» акцияһы ла уҙғарыла.
Ул башҡорт телендәге гәзит-журналдарға яҙылыу кампанияһы барышында башланды.
Теләгәндәрҙең башҡортса баҫмаға яҙылып, аҡсалата бүләк отоу мөмкинлеге бар.
Конкурсты ойоштороусылар – Бөтә донъя башҡорттары ҡоролтайы, Башҡортостан Республикаһы Матбуғат һәм киң мәғлүмәт саралары агентлығы, «Юлдаш» радиоһы.
Шарттары ябай.
Гәзиткә йәки журналға һәм акцияла ҡатнашыусыларҙың сәхифәләренә яҙылырға кәрәк.
Йомғаҡ 2 июндә осраҡлы һандар генераторы ярҙамында яһала.
Еңеүселәрҙе бүләктәр, 30 мең һум аҡса көтә.
Республикала яңы коронавирус йоҡтороусылар - 3 меңдән ашыу
Башҡортостанда 3 021 кешелә COVID-19 диагнозы раҫланған.
Стопкоронавирус.рф сайты мәғлүмәттәре буйынса, тәүлек эсендә республикала 79 осраҡ теркәлгән.
2 055 пациентта — сирҙең әүҙем формаһы, 948-е һауыҡҡан.
Оператив штаб хәбәр итеүенсә, Рәсәйҙә пандемия башланғандан алып 379 051 кешегә яңы коронавирус инфекцияһы диагнозы ҡуйылған.
Һуңғы тәүлектә 8 371 сирле асыҡланған.
150 993-ө һауыҡҡан (тәүлегенә +8 785), 4 142-һе (тәүлегенә + 174 осраҡ) вафат булған.
Башҡортостандан Луганск өлкәһенә генерал Миңлеғәле Шайморатов иҫтәлегенә автоуҙыш ойошторола
29 майҙа Ҡырмыҫҡалы районы Шайморат ауылынан легендар 112-се Башҡорт атлы дивизияһы командиры Миңлеғәле Шайморатов иҫтәлегенә автоуҙыш башлана.
Автоуҙышта ҡатнашыусылар кавалерия дивизияһы байраҡтары күсермәләрен тапшырыу, Миңлеғәле Шайморатов мемориалына  һәләк булған һалдаттарҙың табличкаларын ҡуйыу, шулай уҡ аллеяла эрбет үҫентеләре ултыртыу өсөн Луганск өлкәһе Изварино пунктына тиклем барып етергә ниәтләй.
Акцияны үткәреүгә рухландырыусы – яҙыусы, журналист, «Несокрушимая и легендарная 112-я...» китабы авторы Борис Малородов.
Сараны Башҡортостан Республикаһы Дәүләт Йыйылышы – Ҡоролтай депутаты Салауат Харрасов, «Аҡтау» социаль яраҡлаштырыу үҙәге, «Төнгө бүреләр» байкерҙар клубы  ойоштора.
Автоуҙыш иртәнге сәғәт 11-ҙә башлана.
Республикала коронавирус сәбәпле Һайлау тураһында кодексты үҙгәртәләр
Башҡортостан Дәүләт Йыйылышы – Ҡоролтай депутаттары сираттағы пленар ултырышта Һайлау тураһында кодексҡа үҙгәрештәр менән закон проектын ҡарарға йыйына.
Был документты яңы коронавирус инфекцияһы пандемияһы ваҡытында әҙерләгәндәр.
Республика биләмәһендә юғары әҙерлек йәки ғәҙәттән тыш хәл режимы ғәмәлдә булһа, һайлауҙы күсерергә мөмкин
«Пандемия шарттарында һайлау үткәреү граждандар һаулығына хәүеф менән янағанлыҡтан, бындай сараны кисектереү мөмкинлеге булырға тейеш.
Коронавирусҡа бәйле хәлдең күпме дауам итерен белмәйбеҙ.
Бынан тыш, ошондай хәл-ваҡиғаларҙың ҡабатланыуы ихтимал.
Бөтә нәмәгә әҙер булырға кәрәк.
Быйыл республикала урындағы үҙидараның вәкиллекле органдарына һайлау, Дәүләт Йыйылышына өҫтәмә һайлау була», — тине Дәүләт Йыйылышы спикеры Константин Толкачев.
Һайлау көнө күсерелгән осраҡта, ғәмәлдәге депутаттар яңы состав һайланғансы үҙ бурыстарын башҡара.
Башҡортостанда Булат Солтангәрәев исемендәге йәштәр премияһы лауреаттары билдәләнде
Башҡортостандың баш ҡалаһында Булат Солтангәрәев исемендәге республика конкурсына йомғаҡ яһалды.
Конкурста белем биреү учреждениеларының 10-сы һәм 11-се класс уҡыусылары, лицей һәм колледж студенттары ҡатнашты.
Ижади бәйге еңеүселәренә 15, 10 һәм 5 мең һум аҡсалата премия тапшырылды.
Ойоштороусы — Башҡортостан Республикаһы Журналистар союзы менән берлектә «Йәшлек» гәзите.
Быйыл конкурс Башҡортостан Республикаһы башлығының гражданлыҡ йәмғиәтен үҫтереүгә йүнәлтелгән грантына уҙғарылды.
«Бәйгегә 100-гә яҡын эш килде, уларҙың 30-ҙан ашыуы «Йәшлек» гәзитендә һәм сайтта донъя күрҙе, — тип һөйләне «Башинформ» агентлығына конкурстың кураторы Айбулат Ишназаров.
— Эштәр телде, экологияны һаҡлау проблемаларына, башҡорт халҡының тарихи үткәненә, бөгөнгөһөнә һәм киләсәгенә, ғаилә ҡиммәттәре тураһында уйланыуҙарға, хәҙерге донъяла йәштәрҙе үҫтереү мәсьәләләренә, Бөйөк Ватан һуғышы темаһына арналғайны».
Беренсе урынды Бөрйән районы Байназар ауылы урта мәктәбенең 10-сы класс уҡыусыһы Зилиә Буранбаева яуланы.
Уның шиғырҙарында үҙ алдыңа үҫешеү һәм үҙ-үҙеңде танып белеү темаһы, йәштәр проблемалары асыла.
Икенсе урынды ике кеше бүлеште.
Улар — Ишембай ҡалаһы Ә.Вәлиди исемендәге 2-се Башҡорт гимназия-интернатының 11-се класс уҡыусыһы Роберт Горбунов һәм Рәми Ғарипов исемендәге 1-се Башҡорт республика гимназия-интернаты уҡыусыһы Нәфисә Торомтаева.
Уларҙың һәр береһенә 10 мең һум премия тапшырыла.
Өсөнсө урын өс уҡыусыға бирелде.
Улар – Бөрйән районы Байназар ауылы урта мәктәбенең 10-сы класс уҡыусыһы Сәлимә Дәүләтшина, Баҡалы районы Баҡалы ауылы 1-се урта мәктәбенең 10-сы класс уҡыусыһы Илнар Әхмәтханов, Әбйәлил районы Ҡырҙас урта мәктәбенең 10-сы класс уҡыусыһы Зәлиә Сәғәҙәтова.
Был лауреаттарға — 5 мең һум премия.
Эпидемиологик хәлгә бәйле еңеүселәрҙе Белем көнөндә — 1 сентябрҙә бүләкләү күҙаллана.
Республика властары Өфө онкология диспансеры төкәтмәһенә 319 миллион һум тотона
Башҡортостан властары ҡалған федераль аҡсаны Өфөләге онкология диспансерының хирургия корпусына төкәтмә төҙөү өсөн тотона.
Радий Хәбиров тейешле бойороҡҡа ҡул ҡуйҙы.
Ул 319 миллион һумға баһалана.
Аҡса 2020 йылға һәм 2021, 2022 йылдарҙың план осорона республика адреслы инвестиция программаһының бюджеттан бүленгән аҡса күләмен арттырыуға йүнәлтелә.
Бынан алда «Башинформ» Башҡортостанға Республика клиник онкология диспансеры төҙөлөшөнә 186 миллион һум федераль субсидия бирелеүе тураһында хәбәр иткәйне.
Рәсәй хөкүмәте субсидияларҙы һаулыҡ һаҡлау объекттары өсөн төбәктәр араһында бүлде.
Федераль бюджет төбәктең хирургия корпусына төкәтмә төҙөү өсөн капитал һалыуын берлектә финанслай.
Ул быйыл сафҡа индерелергә тейеш.
Башҡортостан башлығы Татарстан халҡын республиканың 100 йыллығы менән ҡотланы
Башҡортостан башлығы Радий Хәбиров Татарстан президенты Рөстәм Миңлехановты һәм төбәктә йәшәүселәрҙе республика ойошторолоуҙың 100 йыллығы менән ҡотланы.
Республика етәксеһе күрше төбәктең юлы бик күп сағыу ваҡиғалар, фәндә, мәғарифта, мәҙәниәттә, спортта ҙур ҡаҙаныштар менән тулы булыуын билдәләне.
«Республика оло юбилейын иҡтисадта һәм социаль өлкәлә яңы уңыштар менән ҡаршылай, илебеҙҙәге алдынғы төбәктәрҙең береһе.
Рәсәй федерализмы башында торған Татарстандың бөгөн дә федератив мөнәсәбәттәрҙе үҫтереүгә тос өлөш индереүен дауам итеүе мөһим.
Башҡортостан төбәктәребеҙ араһындағы ныҡлы бәйләнештәрҙе юғары баһалай.
Дуҫлығыбыҙ һәм хеҙмәттәшлегебеҙ йылдан-йыл нығынһын», — тип билдәләне Радий Хәбиров.
Республикала йәшәүселәр 1 миллиард һумға ауыл ипотекаһын алған
Фото: Башҡортостан Республикаһы Ауыл хужалығы министрлығы
Башҡортостан Ленинград өлкәһе менән бер рәттән ауыл ипотекаһы программаһында әүҙем ҡатнашыу йәһәтенән беренсе урында тора.
Өс айҙа республикала «Ауыл биләмәләрен комплекслы үҫтереү» дәүләт программаһы буйынса 3 миллиард һумдан ашыуға яҡынса 1,5 мең ғариза хупланған.
Биш йөҙ самаһы кеше 1 миллиард һумға льготалы кредит алған, тип хәбәр иттеләр Ауыл хужалығы министрлығынан.
Төҙөлгән килешеүҙәр һаны буйынса Өфө, Стәрлетамаҡ һәм Ҡырмыҫҡалы райондары тәүге урындарҙы биләй.
Заемсыларҙың 60% — фатирға, 40% шәхси йортҡа өҫтөнлөк биргән.
Ауыл ипотекаһын алыусыларҙың яртыһынан күберәге – 35 йәшкә тиклемге йәш ғаиләләр.
Илдең 61 төбәгендә 3,8 меңдән ашыу кеше льготалы ауыл ипотекаһынан файҙаланған, 7,7 миллиард һумға кредит бирелгән.
Шул уҡ ваҡытта банктарға килгән ғаризаларҙың дөйөм күләме 140 миллиард һумдан күберәк.
Әлеге механизмға ихтыяж булыуын иҫәпкә алып, финаннслау суммаһын арттырыу мәсьәләһе өйрәнелә, тип билдәләнеләр министрлыҡта.
Путин Еңеү парадын уҙғарыу көнөн ял тип иғлан итте
Президент Владимир Путин 24 июнде ял көнө тип иғлан итте, тип белдерҙеләр Кремлдең матбуғат хеҙмәтендә.
Еңеү парадын үткәреү ошо көнгә тәғәйенләнгән.
Президент указында билдәләнеүенсә, иртәнге сәғәт 10-да (Мәскәү ваҡыты) Ҡыҙыл майҙанда һәм илдең башҡа ҡалаларында Еңеү байрағы аҫтында хәрби техника ҡатнашлығында хәрби парад уҙғарыла.
Киске сәғәт 10-да Мәскәүҙә һәм Рәсәйҙең башҡа ҡалаларында Еңеүҙең 75 йыллығы уңайынан артиллерия салюты була.
Президент Оборона министрлығына төбәк башлыҡтары менән берлектә парад һәм салют ойоштороу урындарын билдәләргә һәм уларға әҙерлекте тәьмин итергә ҡушты.
24 июнь шаршамбыға тура килә.
Был көн эш хаҡы һаҡланған ял көнө була.
Рәсәйҙең һаулыҡ һаҡлау министры эш сәфәре менән Башҡортостанға килә
Фото: «Башинформ» мәғлүмәт агентлығы
Рәсәйҙең һаулыҡ һаҡлау министры Михаил Мурашко шәмбе, 30 майҙа, эш сәфәре менән Башҡортостанға килә.
Ул Республика клиник йоғошло ауырыуҙар дауаханаһы филиалын (Өфө районы Зубов ҡасабаһы) асыуҙа ҡатнаша, тип хәбәр итте «РИА Новости» агентлығы.
Рәсәйҙең һаулыҡ һаҡлау министры республикаға сәфәре барышында һаулыҡ һаҡлау объекттарына – республика онкология диспансерына, балалар клиник дауаханаһына һәм кардиоүҙәккә бара.
Шулай уҡ ул видеоконференцбәйләнеш режимында «COVID-19 яңы коронавирус инфекцияһы шарттарында онкологик сирлеләрҙе дауалау үҙенсәлектәре» ғәмәли конференцияһында сығыш яһар тип көтөлә.
Алдан хәбәр ителгәнсә, Өфө районында яңы инфекция үҙәге төҙөлөшө тамамланды.
1 июнгә тиклем объектта эшләтеп ебәреү-көйләү эштәрен тамамлау һәм махсуслаштырылған медицина ҡорамалын, шул иҫәптән үҙ аллы елләтеүҙе сафҡа индерә башлау планлаштырыла.
Өфөлә «Изге былау» онлайн-акцияһы 10 йәшлек ҡыҙ өсөн коляскаға аҡса йыйҙы
Фото: социаль селтәрҙәр
Өфө, Дондағы Ростов, Сочи, Рига һәм Владимир ҡалаларының 12 ресторанынан 1000 өлөш былау 10 йәшлек Мәликә Шивыригина өсөн инвалид коляскаһына кәрәкле сумма йыйырға ярҙам итте.
Ҡыҙыҡай церебраль фалиждан һәм үҙ аллы йөрөргә мөмкинлек бирмәгән тағы бер нисә ауыр сирҙән яфалана.
«Изге былау» акцияһында ҡатнашыусылар 217 мең һум йыйҙы, уның 149 меңе Бәләбәй районы Приют ҡасабаһынан ҡыҙыҡай өсөн коляска һатып алыуға йүнәлтелде.
Ҡалған аҡса «Ғүмер һыҙаты» программаһына ебәрелде.
Республикала көндөҙгө сәғәт 1-ҙән 3-кә тиклем «тынлыҡ сәғәте» индерелә
Башҡортостан Дәүләт Йыйылышы депутаттары сираттағы пленар ултырышта республикала көндөҙгө сәғәт 1-ҙән 3-кә тиклем «тынлыҡ сәғәте»н индереүҙе күҙ уңында тотҡан закон проектын беренсе уҡыуҙа ҡабул итте.
Атап әйткәндә, ошо ваҡытта күп фатирлы йортта һәм ятаҡта шау-шыулы ремонт эштәрен башҡарған өсөн штраф һалына.
Закон проекты республикала йәшәүселәрҙең тыныслығын һаҡлауға йүнәлтелгән.
Яҡынса мәғлүмәттәр буйынса, закон проекты буйынса ҡәтғи ҡарар бер айҙан ҡабул ителә.
Алдан хәбәр ителгәнсә, «тынлыҡ сәғәте» ваҡытында тынлыҡты боҙған өсөн штраф күләме түбәндәгесә: граждандарға – бер меңдән ике мең һумға, вазифалы кешеләргә – өс меңдән биш мең һумға, юридик берәмектәргә – ун меңдән ун биш мең һумға тиклем.
Башҡортостанда 3105 кешегә коронавирус диагнозы ҡуйылған
29 майға оператив мәғлүмәттәр буйынса, Башҡортостанда 3105 коронавирус инфекциялы кеше иҫәпләнә.
Тәүлек эсендә улар 84-кә артҡан, тип хәбәр ителә стопкоронавирус.рф порталында.
Бер тәүлектә Рәсәй төбәктәрендә бөтәһе 8 572 яңы осраҡ раҫланған, 232 үлем осрағы теркәлгән.
Тәүлегенә илдә 8 264 кеше һауыҡҡан.
Дөйөм алғанда, хәҙер Рәсәйҙә 387 623 сирле иҫәпләнә, уларҙың 159 257-һе һауыҡҡан, 4 374-е вафат булған.
Бөгөнгә илдә коронавирусҡа 10 миллиондан ашыу тикшереү үткәрелгән.
Һуңғы тәүлектә генә төбәктәрҙә 299 мең тест эшләнгән.
Рәсәйҙә 305 мең кеше коронавирусҡа шик менән медицина күҙәтеүенә алынған.
Республикала яҙҙың һуңғы ял көндәрендә эҫе була
Яҙҙың һуңғы ял көндәрендә Башҡортостанда эҫе һауа торошо фаразлана.
Һауа 30 градусҡаса йылына.
Яуым-төшөм көтөлмәй.
Шәмбе, 30 майҙа, һауа температураһы төндә +8,+13, көндөҙ +23,+28 градус була.
Йәкшәмбе, 31 майҙа, урыны менән ҡыҫҡа ваҡытлы ямғыр яуыуы, йәшен йәшнәүе ихтимал.
Ел йүнәлешен үҙгәртеүсән талғын, йәшен ваҡытында көсәйеүсән.
Һауа температураһы төндә +9,+14 градус.
Көндөҙ термометр бағанаһы +20,+25, республиканың көньяғында +30 градусҡа тиклем күтәрелә.
Дүшәмбе, 1 июндән, эҫе һүрелә башлай.
Йәйҙең тәүге көндәрендә синоптиктар бер аҙ ямғыр вәғәҙәләй.
Төндә һауа температураһы +6, көндөҙ +14,+15 градус була.
Киләһе ял көндәренә йәйге эҫе әйләнеп ҡайта.
Башҡортостанда «Айғыр» популяр туристик поезы ял көндәрендә йөрөй башлай
Башҡортостан ҡала яны пассажирҙар компанияһы Өфө — Белорет һәм Белорет — Өфө йүнәлеше буйынса поездар хәрәкәтен тергеҙеү тураһында ҡарар ҡабул итте.
Был миҙгелдә беренсе рейс шәмбе, 30 майҙа, ҡуҙғала.
«Айғыр» популяр туристик поезы ял көндәрендә йөрөй.
Өфө станцияһынан урындағы ваҡыт менән иртәнге 7 тула 4 минутта ҡуҙғалһа, Айғыр станцияһына — иртәнге 11 тула 35 минутҡа, Белоретҡа көндөҙгө 1-се 2 минутҡа килеп етә.
Ҡала яны поезына билеттарҙы поезда, Башҡортостан ҡала яны пассажирҙар компанияһы кассаларында, үҙ-үҙеңде хеҙмәтләндереү терминалдарында, шулай уҡ «Ҡала яны» һәм «Рәсәй тимер юлдары Пассажирҙарға» мобиль ҡушымталары ярҙамында һатып алырға мөмкин.
Поезд Уң Ағиҙел, Дим, Өршәк, Ҡарлыман, Асы, Инйәр, Айғыр, Йүшә, Оло Йылға, Сермән, Белорет станцияларында туҡталыш яһай.
Айғыр станцияһына поезд иртәнге 11 тула 33 минутҡа килеп етә, туҡтау ваҡыты — 6 минут.
Кире йүнәлештә Белорет станцияһынан — көндөҙгө сәғәт 4 тула 1 минутта, Айғыр станцияһынан киске 6-сы 21 минутта ҡуҙғала һәм киске 10-сы 19 минутта Өфөлә була.
Урындағы ваҡыт буйынса, тип хәбәр иттеләр Башҡортостан ҡала яны пассажирҙар компанияһынан.
Республикала коронавирус менән йышыраҡ 26-50 йәшлектәр сирләй
Башҡортостанда коронавирус менән йышыраҡ 26-50 йәшлектәр ауырый.
Ошо йәш категорияһына ҡараған сирле пациенттарҙың дөйөм һаны — 39,9%, тип хәбәр иттеләр республика Һаулыҡ һаҡлау министрлығындағы брифингта.
COVID-19 йоҡторғандарҙың 24,3% — 51- 60 йәшлектәр.
Сирлеләр һаны буйынса өсөнсө урында – 61-80 йәштәге өлкәндәр.
80 йәштән олораҡтарҙың 3% ашыуы ғына ауырый.
Коронавирус йоҡторған йәштәр араһында 18-25 йәшлектәр — 6,8%, 17 йәшкә тиклемге балалар һәм үҫмерҙәр — 4,6%.
Баш ҡалала һуғышта ҡатнашҡан ҡатын-ҡыҙҙарға һәм тыл эшсәндәренә хәтер стелаһы ҡуйыла
Фото: Башҡортостан Республикаһының Ҡатын-ҡыҙҙар союзы
Өфөлә һуғышта ҡатнашҡан ҡатын-ҡыҙҙарға һәм тыл эшсәндәренә хәтер стелаһы ҡуйыла.
Башҡортостан Республикаһының Ҡатын-ҡыҙҙар союзында белдереүҙәренсә, уны баш ҡаланың Киров районындағы Пушкин урамына урынлаштырырға хәл ителде.
Ошо көндәрҙә бында Башҡортостан Республикаһының Ҡатын-ҡыҙҙар союзы башланғысы менән «Еңеү сирене» акцияһы уҙҙы — сирень ҡыуаҡтары ултыртылды.
Ҡыуаҡтарҙың сорты осраҡлы һайланмаған – ул летчик, Советтар Союзы Геройы Валентина Гризодубованың исеме менән аталған.
Был сәскәләр май, Бөйөк Ватан һуғышында еңеү, көтөп алынған тыныслыҡ менән ассоциация тыуҙыра.
«Ошо аллеяның ҡатын-ҡыҙҙарҙың хәрби һәм хеҙмәт ҡаһарманлығы тураһында иҫкә төшөрөп тороуын теләйбеҙ.
Тәү сиратта 1942 йылдың майында үҙ теләге менән Сталинград фронтына, һуғыштың ҡыҙыу барған урынына киткән  «ҡыҙҙар» эшелонын хәтергә алайыҡ», — тип билдәләне Башҡортостан Республикаһы Ҡатын-ҡыҙҙар союзы рәйесе Рәшиҙә Солтанова.
Һуғыш – ҡатын-ҡыҙҙар эше түгел, ләкин ҡатын-ҡыҙҙар фронтта ла, тылда ла еңеүгә тос өлөш индергән.
Тиҙҙән аллея төҙөкләндерелә һәм унда һуғышта ҡатнашҡандарҙың, тыл хеҙмәтсәндәренең батырлығы онотолмаһын өсөн хәтер стелаһы ҡуйыла.
Акцияны Өфө ҡалаһы хакимиәте, баш ҡаланың Киров районы хакимиәте хупланы.
Сирень ҡыуаҡтарын ултыртыу эше «Лимонарий» уҡыу-тәжрибә хужалығы директоры Фәриҙә Садиҡова етәкселегендә ойошторолдо.
Акцияла Башҡортостан Республикаһы Ҡатын-ҡыҙҙар союзы президиумы һәм идараһы ағзалары ҡатнашты, тип билдәләнеләр ойошмала.
Өфөлә туғыҙ пляжды асырға йыйыналар: ҡотҡарыусылар һыу ятҡылыҡтарын тикшерә башланы
Фото: Өфө буйынса Граждандарҙы яҡлау идаралығының матбуғат хеҙмәте
Өфөлә һыу инеү миҙгеленә әҙерлек башланды.
Граждандарҙы яҡлау идаралығының матбуғат хеҙмәте мәғлүмәте буйынса, ҡотҡарыусылар рәсми пляждар урынлашырға тейешле һыу ятҡылыҡтарын таҙарта башланы.
28 майға ҡарата, Өфөнөң Эҙләү-ҡотҡарыу отряды водолаздары Йылы күленең ике участкаһында – «Ожмах яры» һәм «Гольфстрим» пляждарында эштәр башҡарҙы.
Лапылар, шешәләр, таштар, кирбестәр – ҡотҡарыусылар бындай сүп-сарҙы ғәҙәти тип иҫәпләй, ләкин йыл һайын йылға-күлдәр төбөндә улар төрлө әйберҙәр таба.
Әлегә белгестәр һыу ятҡылығынан сығарған үҙенсәлекле предмет – саң һурҙырғыс фильтры.
«Быйыл Өфөлә туғыҙ пляжды асыу күҙаллана.
Коронавирус инфекцияһы пандемияһы арҡаһында һыу инеү миҙгеленең башланыу ваҡыты күсерелеүе мөмкин.
Ләкин ҡала хеҙмәттәре һәм ҡуртымсылар ял зоналарында тейешле әҙерлек эштәрен алып бара», — тип белдерҙеләр Граждандарҙы яҡлау идаралығында.
Башҡортостанда балалар лагерҙарын асыу көнөн иғлан иттеләр
Фото: «Башинформ» мәғлүмәт агентлығы
Республика хөкүмәтендәге оператив кәңәшмәлә Башҡортостанда балалар лагерҙарын асыу көнө хаҡында иғлан иттеләр.
Мәғариф һәм фән министры Айбулат Хажин әйтеүенсә, һәр муниципалитеттағы эпидемиологик хәлде иҫәпкә алып, балалар һауыҡтырыу лагерҙарын этаплап асыу графигы әҙерләнгән.
8 июндә балалар шифаханаларында, шифаханаларҙа һәм шифахана-һауыҡтырыу лагерҙарында һынау саралары башлана.
Башҡортостанда бындай учреждениелар — 28.
Улар 15 июндән балаларҙы ҡабул итергә әҙер булырға тейеш.
22 июндән башҡа учреждениеларҙа – ҡала ситендәге лагерҙарҙа, мәктәп яны лагерҙарында, хеҙмәт һәм ял лагерҙарында әҙерлек башлау күҙаллана.
Июлдән улар балаларҙы ҡабул итергә әҙер була.
Бөтәһе 200 мең самаһы баланы ял иттереү күҙ уңында тотола.
Әлеге ваҡытта республикала балаларҙы ял иттереү һәм һауыҡтырыу ойошмалары реестрында 2 157 учреждение бар.
«Беҙ лагерҙарҙы 13 июлдә асырға йыйынғайныҡ.
Хәҙер хәл 1 июлдә үк асырға мөмкин икәнлеген күрһәтә.
Ләкин эпидемиологик хәл тотороҡло булмаһа, асмайбыҙ. 1 июль — эш версияһы.
Бөтә нәмә халыҡтың барлыҡ талаптарҙы үтәүенән тора», — тип билдәләне республика башлығы Радий Хәбиров.
2020 йылдың яҙында Башҡортостан һәм башҡорт халҡы тураһында 307 мәҡәлә яҙылды
1 июнгә ирекмәндәрҙең Wikimedia CEE Spring 2020 халыҡ-ара конкурсы тамамланды. 28 урындағы тел википедияһы, шул иҫәптән башҡорт телендәгеһе, быйыл яҙ илдәрҙең һәм халыҡтарҙың мөһим йәшәү темалары хаҡында бөтәһе 16 686 мәҡәлә яҙҙы.
Башҡортостан һәм башҡорт халҡы тураһында 307 мәҡәлә яҙылды.
Элекке йылдарҙағы кеүек, күпселек мәҡәләләр украин википедияһында — 92.
Саҡ ҡына аҙыраҡ, 90, — белорус телендә яҙылды.
Төрөк телендәге википедия — 43 «башҡорт мәҡәләһе», азербайжан һәм поляк — 13-әр, латыш — 10, венгр һәм словак — 7, эстон — 6.
«Поляк телендә Өфөнән трамплиндан һикереүселәр Артур Солтанғолов һәм Эмиль Мөлөкөв хаҡында мәҡәләләр баҫылып сыҡты.
Былар – талантлы спортсылар тураһында тәүге вики-мәҡәләләр.
Азербайжан телендә «Аҡбуҙат» ипподромы хаҡында мәҡәлә донъя күрҙе », — тип хәбәр итте вики-ирекмәндәр.
Башҡорт ирекмәндәре, ә улар араһында билдәле «вики-өләсәйҙәр» бар, 182 мәҡәлә яҙҙы.
Күпселеге, 33-ө, — Австрияға һәм уның халҡына; 20-һе Венгрияға һәм венгр мәҙәниәте арналды.
«Мәҡәләләр тәү сиратта киң мәғлүмәт сараларында даими яҡтыртылған темалар тураһында яҙыла.
Әйтәйек, Польшала трамплиндан һикереү һәм мотоспорт бик популяр; унда көйәрмәндәр беҙҙең спортсыларҙы ныҡ ярата, улар хаҡында мәғлүмәт кәрәк, — тип һөйләне Рөстәм Шәйәхмәтов.
— Конкурсты үткәреү тәжрибәһе күрһәтеүенсә, вики-мәҡәләләр яҙыу – теләгән һәр кемгә үҙенең халҡы, иле тураһында һөйләүҙең шәп алымдарының береһе».
Тәүлек эсендә Башҡортостанда коронавирус йоҡтороусылар 77-гә артҡан
1 июнгә оператив мәғлүмәттәр буйынса, Башҡортостанда 3337 коронавирус инфекциялы кеше иҫәпләнә.
Тәүлек эсендә улар 77-гә артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Башҡортостандың һаулыҡ һаҡлау министры Максим Забелин һүҙҙәренсә, төбәктә сирлеләрҙең күпселеге – 50 йәшкә тиклемгеләр.
COVID-19 йоҡторғандарҙың өстән бер өлөшө 50-60 йәшлектәргә тура килә. Ауырыуҙарҙың 22 проценты — 60 йәштән өлкәндәр.
Иртәнге сәғәт 10-ға ҡарата, Башҡортостан стационарҙарында 958 сирле иҫәпләнә, ә 1223 кеше амбулатор шарттарҙа өйҙә дауалана.
600-ләгән кеше – обсервацияла.
Тәүлек эсендә 16 кеше һауығып сыҡҡан.
Һуңғы тәүлектә Рәсәй төбәктәрендә коронавирус йоҡтороуҙың 9 035 осрағы раҫланған, 162 кеше вафат булған.
Бер тәүлектә илдә 3 994 кеше һауыҡҡан.
Дөйөм алғанда, хәҙер Рәсәйҙә 414 878 сирле иҫәпләнә, уларҙың 175 877-һе һауыҡҡан.
4 855 кеше яҡты донъя менән хушлашҡан.
Бөгөнгә илдә коронавирусҡа 10,9 миллиондан ашыу тикшереү үткәрелгән.
Һуңғы тәүлектә генә төбәктәрҙә 280 мең самаһы тест эшләнгән.
Рәсәйҙә коронавирусҡа шик булған 305 меңгә яҡын кеше медицина күҙәтеүенә алынған.
Республикала музейҙар һәм китапханалар эшен тергеҙәләр
1 июндән Башҡортостанда айырым инеү урыны булған музейҙар һәм китапханалар  эшләй башлай,  тип хәбәр итте республика башлығы Радий Хәбиров дүшәмбе хөкүмәттәге кәңәшмәлә.
Радий Хәбиров әйтеүенсә, әгәр музей Мәҙәниәт йортонда йәки һарайында урынлашҡан икән, ул әлегә асылмай.
Үҙ эшен башлаған музейҙар һәм китапханалар өсөн мотлаҡ талап – битлек режимын үтәү, температураны үлсәү, биналарҙа дизенфекция үткәреү.
Бөгөндән Башҡортостанда сауҙа үҙәктәре асыла, Мәскәүҙән һәм башҡа төбәктәрҙән ҡайтҡандар өсөн мотлаҡ изоляция бөтөрөлә.
Радий Хәбиров Мәскәүҙән һәм төбәктәрҙән ҡайтҡандар өсөн мотлаҡ изоляцияны ғәмәлдән сығарҙы
Башҡортостан башлығы Радий Хәбиров Мәскәүҙән һәм төбәктәрҙән ҡайтҡандар өсөн мотлаҡ изоляцияны ғәмәлдән сығарҙы.
1 июндә хөкүмәттең оператив кәңәшмәһендә ул ошо хаҡта белдерҙе.
«Беҙ аэропорттағы хәлде тикшерҙек.
Белеүегеҙсә, Мәскәүҙән һәм эпидемиологик йәһәттән хәүефле төбәктәрҙән ҡайтҡандар анализ бирергә һәм изоляцияла ултырырға тейеш ине.
Беҙ иҡтисадты астыҡ, ҡайһы бер төбәктәр ҙә шулай эшләне.
Эш буйынса Мәскәүгә барып ҡайтырға кәрәк, беҙ хәлде тота алмайбыҙ.
Шуға күрә Мәскәүҙән, Мәскәү өлкәһенән һәм башҡа төбәктәрҙән ҡайтҡандарҙың бөтәһенән дә мотлаҡ изоляцияла ултырыуын талап итеүгә ҡағылышлы норманы бөгөндән ғәмәлдән сығарабыҙ», —  тине республика башлығы.
Шул уҡ ваҡытта аэропортта һәм тимер юл вокзалында барлыҡ контроль саралары ҡала: улар – температураны үлсәү һәм махсус тикшереүҙәр.
Башҡортостанда 1 июндән сауҙа үҙәктәре асыла
Башҡортостанда 1 июндән сауҙа үҙәктәре асыла.
Был турала бөгөн республика хөкүмәтендәге оператив кәңәшмәлә Башҡортостан башлығы Радий Хәбиров белдерҙе.
«Ошо бизнес вәкилдәренә әгәр беҙҙә хәл яҡшырһа, сауҙа үҙәктәрен асырға вәғәҙә биргәйнем.
Коллегаларым мине күндерҙе, мин дә шундай ҡарар ҡабул итәм – бөгөндән сауҙа үҙәктәрен асабыҙ», — тине республика етәксеһе.
Сауҙа үҙәктәрендә һатыу иткән предприятиеларға ғына эшләргә рөхсәт бирелде, йәмәғәт туҡланыуы системалары, фудкорттар, балалар һәм күңел асыу бүлмәләре, кинотеатрҙар асылмай.
«Әйткәндәремдең барыһы ла указда бар.
Бөгөн көндөҙгө сәғәт 1-ҙә ошо указға ҡул ҡуйыла.
Ҡабатлайым, сауҙа үҙәктәрендә һатыу ғына рөхсәт ителә.
Беҙ бында сауҙа үҙәге акционерҙарынан һәм хужаларынан бигерәк, ошо үҙәктәрҙә нимәлер һатҡан бәләкәй бизнес вәкилдәренең теләген үтәйбеҙ.
Аҡса эшләй башлаһындар», —  тип белдерҙе Радий Хәбиров.
Сауҙа үҙәктәрендә битлек режимын үтәү мотлаҡ.
Дезинфекция ҡағиҙәләрен һәм битлек режимын боҙған сауҙа үҙәктәре ябыла.
Башҡортостан Республикаһының һаулыҡ һаҡлау министры Максим Забелин һүҙҙәренсә, төбәктә COVID-19 йоҡтороусыларҙың кәмеүе күҙәтелә.
Бынан тыш, Өфө эргәһендә яңы йоғошло сирҙәр үҙәген асыуға бәйле койка фонды һаны арттырылды.
Дөйөм алғанда, Башҡортостанда ике ай тулы изоляция режимынан һуң талаптар бер аҙ йомшартыла, ләкин 65 йәштән өлкәндәр өсөн бер нимә лә үҙгәрмәне: улар элеккесә хәүеф зонаһында һәм бынан алда билдәләнгән ҡағиҙәләрҙе ҡәтғи үтәргә тейеш.
Өфөлә фонтандар эшләй башланы
1 июнь – Балаларҙы яҡлау көнөндә Башҡортостандың баш ҡалаһында күпселек фонтандар эшләй башланы.
Тәүгеләрҙән булып Театр майҙанында «Ете ҡыҙ», Салауат Юлаев майҙанында «Ҡурай», Ленин исемендәге паркта (элекке Александр Матросов баҡсаһы йәки Ушаков паркы), «Башҡортостан» дәүләт концерт залы янында һәм башҡа фонтандар асылды.
«Бөгөн фонтандарҙы асабыҙ.
Тормош дауам итә, ләкин һаҡланыу саралары тураһында онотмағыҙ – хәүефле инфекция менән даими көрәштә йәшәргә өйрәнәбеҙ», — тип иҫкә төшөрҙө Башҡортостан башлығы Радий Хәбиров социаль селтәрҙә.
Бынан алда «Башинформ» агентлығы 1 июлдә Өфөлә «Имәндәр» скверында «Торналар» яңы музыкаль фонтанын асырға йыйыныуҙары тураһында хәбәр иткәйне.
Башҡортостанда йәшендән һуң 30-ҙан ашыу тораҡ пункт утһыҙ ҡалған
31 майҙа кис көнө көслө ел электр тапшырыу линияларына зыян килтергән.
Баҡалы һәм Шаран райондары биләмәһендәге 31 ауыл утһыҙ ҡалған.
Урында электр тапшырыу линияларын ремонтлау өсөн «Башкирэнерго» яуаплылығы сикләнгән йәмғиәтенең 30 кешенән торған дүрт бригадаһы, дүрт берәмек техника эшләй, тип хәбәр итте Башҡортостан буйынса Ғәҙәттән тыш хәлдәр министрлығының матбуғат хеҙмәте.
2020 йылдың 1 июнь иртәһенә дүрт тораҡ пунктта, 74 йортта ут юҡ, уларҙа 253 кеше йәшәй, шуларҙың 59-ы — балалар.
Берҙәм дәүләт имтиханына әҙерләнеү буйынса онлайн-консультациялар графигы билдәле булды
1 июндән дүшәмбе һайын графикка ярашлы Берҙәм дәүләт имтиханына әҙерләнеү буйынса бөтә фәндәрҙән онлайн-консультациялар дауам итә.
Был хаҡта республика Мәғариф миинистрлығы белдерҙе.
Консультацияларҙы Башҡортостандың Республика предмет комиссиялары рәйестәре һәм эксперттары үткәрә.
1, 8, 15 һәм 22 июндә уҡыуҙарҙы һылтанмалар буйынса ҡарарға мөмкин.
Бынан тыш, сығарылыш класс уҡыусылары Берҙәм дәүләт имтиханына әҙерләнгәндә ҡыйынлыҡ тыуҙырған һорауҙарын бирә һәм уларҙы gia11@rcoi02.ru электрон почтаһына ебәрә ала.
Роспотребнадзор рәсәйҙәргә пляжда битлек кеймәҫкә рөхсәт бирҙе
COVID-19 пандемияһы шарттарында рәсәйҙәргә пляжда битлек кейеп йөрөргә кәрәкмәй, ләкин дистанция һаҡланырға тейеш.
Был хаҡта «Рәсәй 1» телеканалындағы «Мәскәү. Кремль. Путин» программаһында Роспотребнадзор башлығы Анна Попова белдерҙе.
Алып барыусы Павел Зарубин интервьюның анонсын Инстаграмдағы сәхифәһенә һалды.
«Беҙ пляжда битлек кейергә тәҡдим итмәнек һәм тәҡдим итмәйбеҙ, ә бына үҙ-ара туғанлыҡ ептәре менән бәйле булмаған кешеләр өсөн социаль дистанция һаҡланырға тейеш, был пляжда ла мотлаҡ», — тип белдерҙе ведомство етәксеһе.
«Башинформ» агентлығы хәбәр иткәнсә, ошо көндәрҙә Өфөлә һыу инеү миҙгеленә әҙерлек башланды.
Ҡотҡарыусылар рәсми пляждар урынлашырға тейешле һыу ятҡылыҡтарын таҙарта.
Быйыл ҡалала туғыҙ пляжды асыу күҙаллана.
Коронавирус инфекцияһы пандемияһы арҡаһында һыу инеү миҙгеленең башланыу ваҡыты күсерелеүе ихтимал.
Өфөлә яңы маҡтаулы исем булдырыла
Өфө хакимиәте башлығы Өлфәт Мостафин бөгөн мэрияла уҙған оператив кәңәшмәлә яңы маҡтаулы исем булдырыу хаҡында белдерҙе.
«Коммуналь хужалыҡ хеҙмәткәрҙәренең эше ауыр, күп көс талап итә,  көндәлек ығы-зығыла гел генә лайыҡлы баһаланмай.
«Өфө ҡалаһы торлаҡ-коммуналь хужалығының маҡтаулы хеҙмәткәре» исемен булдырырға ваҡыт етте.
Бер кем дә ҡаршы килмәйҙер тип уйлайым», — тине Өлфәт Мостафин.
Мэр был ҡарарҙы ҡала Советы рәйесе Валерий Трофимов һәм депутаттар менән килешеп эшләне.
Башҡортостанда Аҡбуҙат һәйкәлендәге биҙәү эштәренең яртыһынан ашыуы тамамланды
Башҡортостанда Аҡбуҙат һәйкәлендәге биҙәү эштәренең яртыһынан ашыуы тамамланды.
Был турала Башҡортостан Республикаһының Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге директоры Данир Ғәйнуллин хәбәр итте.
Хәтерегеҙгә төшөрәбеҙ, Бөрйән районында башҡорт эпостары геройы Аҡбуҙатҡа һәйкәл ҡуйыла.
Һәйкәлде рәсми асыу тантанаһы быйыл йәй көтөлә.
«Барыһы ла алдан уйланылғанса барһа, күңелдә шундай рәхәт.
Бөгөн оҫталар Аҡбуҙат һәйкәлендәге биҙәү эштәренең яртыһынан ашыуын тамамланы.
Толпарҙы күтәреп торған тулҡындар матур формаға әүерелә.
Тиҙҙән эскәмйәләр ҡуйырбыҙ һәм Аҡбуҙатыбыҙҙың Йылҡысыҡҡан күленән сығыуын ҡарап ултыра алырбыҙ», — тип хәбәр итте Данир Ғәйнуллин.
Республикала 445 мең бала 10 мең һум аҡса алды
Халыҡ-ара балаларҙы яҡлау көнөндә Пенсия фонды Башҡортостанда йәшәгән 445 099 баланың ата-әсәһе иҫәбенә 4,450 миллиард һумдан ашыу аҡса күсерҙе.
Хәтерегеҙгә төшөрәбеҙ, 2004 йылдың 11 майынан 2017 йылдың 30 июненә тиклем тыуған һәр балаға бер тапҡыр 10 мең һум аҡса түләнә.
Рәсәй Пенсия фонды Башҡортостан бүлексәһенең матбуғат хеҙмәтенән хәбәр итеүҙәренсә, 3 йәштән 16 йәшкә тиклемге бала тәрбиәләгән 296 мең самаһы ғаилә бер тапҡыр бирелә торған түләү алды.
Күпселек ғаиләләр аҡса алыу өсөн Дәүләт хеҙмәттәре порталы аша мөрәжәғәт итте, улар Шәхси кабинетта ғариза статусын күҙәтеп бара ала.
Ғаризаны Пенсия фондына биргән осраҡта, уны ҡарау этабын клиент хеҙмәте телефоны буйынса шылтыратып белергә мөмкин.
Пенсия фонды идаралыҡтарының белешмә өсөн телефондары уның рәсми сайтында баҫылған.
Ғаризаны ағымдағы йылдың 1 октябренә хәтлем бирергә мөмкин.
Башҡортостанда синоптиктар июндә һауа торошоноң ниндәй буласағын һөйләне
Башҡортостандың гидрометеорология һәм тирә-яҡ мөхитте күҙәтеү идаралығы йәйҙең тәүге айына яҡынса фараз баҫтырып сығарҙы.
Синоптиктар мәғлүмәте буйынса, июндә Башҡортостанда уртаса һауа температураһының +17,+18 градус булыуы көтөлә, был ғәҙәти күрһәткестәргә яҡын.
Норма +17 градус тәшкил итә.
Айлыҡ яуым-төшөмдөң нормаға ярашлы булыуы күҙаллана.
Республикала башлыса 40-70 миллиметр яуым-төшөм була.
Гисметео мәғлүмәттәре буйынса, был аҙнала төбәктә болотло һауа торошо, ҡыҫҡа ваҡытлы ямғыр яуыуы, йәшен көтөлә.
Һауа температураһы төндә +9,+14, көндөҙ +17,+25 градус.
Киләһе аҙнанан республикала көндәр йылыта.
Температураның +30 градусҡа тиклем күтәрелеүе мөмкин.
Ямғыр яуыуы һәм йәшен йәшнәүе ихтимал.
Рәсәйҙә планлы медицина ярҙамы күрһәтеү тергеҙелә
Рәсәй президенты Владимир Путин санитария-эпидемиологик хәл тураһында кәңәшмә йомғаҡтары буйынса Рәсәйҙә планлы медицина ярҙамы күрһәтеүҙе тергеҙеү тураһында бойороҡ бирҙе.
Был бурыс Һаулыҡ һаҡлау министрлығына йөкмәтелде.
Бында һүҙ беренсел, махсуслаштырылған, шул иҫәптән юғары технологиялы ярҙам хаҡында бара.
Ведомство 20 июнгә тиклем бойороҡтоң үтәлеше буйынса яуап бирергә тейеш.
Дәүләт башлығы илдә ауырыу йәнә таралған осраҡҡа сирлеләр өсөн махсуслаштырылған койка урындары фондын һаҡларға ҡушты.
Хөкүмәт 10 июнгә ҡәҙәр «санитария-эпидемиология хеҙмәтен үҫтереү һәм нығытыу буйынса тәҡдимдәр әҙерләргә» тейеш.
Мәскәүҙә планлы медицина ярҙамы күрһәтеүгә ҡайта башлағандар ҙа инде. 27 майҙа иғлан ителгәнсә, алдағы аҙнала быға тиклем коронавирусты дауалау өсөн үҙгәртелгән дауаханаларҙағы биш меңгә яҡын койка ғәҙәти эш режимына ҡайтарыла.
Шул уҡ ваҡытта властар бөтә пациенттарҙы айырым палаталарға урынлаштырырға һәм уларҙан коронавирусҡа тест алырға ҡушты.
Республикала коронавирус йоҡтороусылар 3409-ға еткән
2 июнгә оператив мәғлүмәттәр буйынса, Башҡортостанда 3409 коронавирус инфекциялы кеше иҫәпләнә.
Тәүлек эсендә улар 72-гә артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Һуңғы тәүлектә алты кеше дауахананан сығарылған.
Рәсәй төбәктәрендә һуңғы тәүлектә коронавирус йоҡтороуҙың 8 863 осрағы раҫланған, 182 кеше вафат булған.
Бер тәүлектә илдә 11 108 кеше һауыҡҡан.
Дөйөм алғанда, хәҙер Рәсәйҙә 423 741 сирле иҫәпләнә, уларҙың 186 985-е һауыҡҡан, 5 037 кеше яҡты донъя менән хушлашҡан.
Бөгөнгә илдә коронавирусҡа 11,1 миллиондан ашыу тикшереү үткәрелгән.
Һуңғы тәүлектә генә төбәктәрҙә 228,5 мең самаһы тест эшләнгән.
Рәсәйҙә коронавирусҡа шик булған 305 меңгә яҡын кеше медицина күҙәтеүенә алынған.
Өфө мэры Ҡала көнөн байрам итеүҙе күсереү тураһында белдерҙе
Өфө мэры Өлфәт Мостафин 2 июндә баш ҡала хакимиәтендә үткән оператив кәңәшмәлә быйыл Ҡала көнөн һуңыраҡ датаға күсерергә кәрәклеген белдерҙе.
«12 июнь — Ҡала көнөн 11 октябрҙә Республика көнө менән бергә билдәләргә тигән тәҡдим индерелде.
Был мөрәжәғәт ҡала Советына ебәрелде.
Тиҙҙән депутаттар ҡарар  ҡабул итергә тейеш», — тине ҡала башлығы.
Ыңғай ҡарар ҡабул ителгән осраҡта, салют та күсерелә.
«Күмәкләп байрам ойоштороу ваҡыты етмәгән әле.
Беҙҙә пандемияға ҡаршы көрәш дауам итә», — тине Өлфәт Мостафин.
1 июлдән коммуналь хеҙмәттәргә хаҡ 5,6% арта
2020 йылдың 1 июненән коммуналь хеҙмәттәр өсөн хаҡты индексациялау тураһында мөрәжәғәттәрҙең күп булыуына бәйле, Башҡортостан Республикаһының Тарифтар буйынса дәүләт комитеты 2020 йылдың 1 июленән хаҡтың планға ярашлы үҙгәрәсәген хәбәр итте.
Федераль кимәлдә халыҡты яҡлау маҡсатында 2020 йылда Рәсәйҙең һәр төбәге буйынса түләү күләменең үҙгәреү индексын билдәләү ярҙамында граждандарҙың коммуналь хеҙмәттәр, атап әйткәндә, йылытыу, һалҡын һәм эҫе һыу менән тәьмин итеү, һыу бүлеү, газ менән тәьмин итеү өсөн индергән түләүен сикләү тәжрибәһе дауам ителә.
Хәтерегеҙгә төшөрәбеҙ, 2020 йылдың тәүге ярты йыллығында Башҡортостандың коммуналь хеҙмәттәр өсөн тарифы 2019 йылдың декабре кимәленән артманы, йәғни 2020 йылдың 1 ғинуарынан элекке кимәлдә ҡалды. 2020 йылдың 1 июленән Рәсәй Хөкүмәте бойороғо менән Башҡортостан өсөн халыҡтың коммуналь хеҙмәттәр өсөн индергән түләүенең уртаса үҙгәреү индексы 3,6% кимәлендә билдәләнде, күрһәтелгән индекс дәүмәленән 2% кимәлендә тайпылыш булыуы ихтимал.
Шулай итеп, коммуналь хеҙмәттәр өсөн хаҡ 5,6% артырға мөмкин.
Башҡортостандың Белорет районында урман яна
Башҡортостандың Белорет районында 12 гектар майҙанда урман яна.
«Янғын – түбәндә, яҡындағы Ломовка ауылы 7 саҡрым алыҫлыҡта урынлашҡан.
Хәүеф юҡ, тәбиғи тотҡарлыҡ – Ағиҙел йылғаһы бар», — тип хәбәр итте Башҡортостан буйынса Ғәҙәттән тыш хәлдәр министрлығының матбуғат хеҙмәте.
Быйыл янғын йәһәтенән хәүефле миҙгел башланғандан алып бөтәһе 114,6 гектар майҙанда (былтырғы ошо осор менән сағыштырғанда – 1691,36 гектар, 1576,76 гектарға аҙыраҡ) 16 тәбиғәт янғыны сығанағы барлыҡҡа килгән (уҙған йылдың ошо уҡ осоро менән сағыштырғанда – 110 сығанаҡ, 94-кә аҙыраҡ).
Рәсәй Конституцияһына төҙәтмәләр буйынса тауыш биреү 1 июлгә билдәләнде, был көн ял була
Рәсәй президенты Владимир Путин Конституцияға төҙәтмәләр буйынса тауыш биреүҙең 1 июлгә тәғәйенләнеүен белдерҙе.
Бындай ҡарар Конституцияны үҙгәртеү буйынса эш төркөмө ағзалары менән осрашыуҙан һуң ҡабул ителде.
«2020 йылдың 1 июлендә Рәсәй Конституцияһына төҙәтмәләр ҡабул итеү буйынса тауыш биреү ойошторола», — тип иғлан итте дәүләт башлығы.
Үҙәк һайлау комиссияһы коронавирус инфекцияһы таралыу хәүефе һаҡланыу шарттарында Рәсәй Конституцияһына төҙәтмәләр буйынса бөтә Рәсәй тауыш биреүен уҙғарыу ҡағиҙәләрен әҙерләне.
Был турала Үҙәк һайлау комиссияһы рәйесе Элла Памфилова һөйләне.
Уның һүҙҙәренсә, Үҙәк һайлау комиссияһы сир йоҡтороу хәүефен кәметеү өсөн нисек эшләргә кәрәклеген яҡшылап уйланы.
Үҙәк һайлау комиссияһы башҡа илдәрҙә пандемия осоронда һайлау үткәреү тәжрибәһен иҫәпкә алды һәм Роспотребнадзор менән берлектә ошондай шарттарҙа тауыш биреү ойоштороуҙың ҡәтғи ҡағиҙәләрен әҙерләне, тип билдәләне Памфилова.
Ике ведомствоның да тейешле документтары Рәсәй төбәктәренә ебәрелде.
Конституцияға төҙәтмәләр буйынса тауыш биреү көнө, 1 июль, ял тип иғлан ителде.
Баш ҡалала Болгарияның почетлы консуллығы асыла
Башҡортостандың баш ҡалаһында Болгарияның почетлы консуллығы асыла.
Ҡарар 3 июндә республика хөкүмәте ултырышында ҡабул ителде.
Вәкиллекте Рәсәй гражданы Ярослав Шредер етәкләй.
«Уның шәхси секторҙа етәксе урындарҙа эш тәжрибәһе ҙур. Хәҙерге ваҡыттта ул — граждандар төҙөлөшө өлкәһендә махсуслашҡан «СП «Уфа» предприятиеһының генераль директоры.
Уның йәмәғәт эшмәкәрлеге Болгария менән бәйле: ул Өфөләге болгар йәмғиәте менән әүҙем хеҙмәттәшлек итә һәм мәҙәни саралар ойоштора. 2009 йылдан «Башҡортостан һәм Болгария халыҡтары дуҫлығы» төбәк йәмәғәт ойошмаһының рәйесе булып тора», — тип хәбәр иттеләр ТАСС агентлығына хөкүмәттең матбуғат хеҙмәтенән..
Өфөлә Болгарияның почетлы консуллығын асыуҙың маҡсаты — Рәсәй менән мөнәсәбәттәрҙе үҫтереү, сауҙа-иҡтисади мөнәсәбәттәрҙе әүҙемләштереү һәм башҡа өлкәләрҙәге хеҙмәттәшлекте киңәйтеү.
Өфөлә Никита Михалковтың Кино академияһын тамамлаусының фильмы өсөн малай эҙләйҙәр
Өфөлә «Башҡортостан» киностудияһы булышлығында «Йәшенмәк» проекты өҫтөндә эш башланды.
Был – дүрт ҡыҫҡа метражлы фильмдан торған киноальманах.
Фильмдарҙа бала саҡ, атайҙар һәм балалар, тәрбиәләү һәм үҫеү, кешенең донъя менән мөнәсәбәте кеүек мәңгелек темалар күтәрелә.
«Йәшенмәк» киноальманахы авторҙары – Рәсәйҙең Мәҙәниәт министрлығы булышлығында Никита Михалковтың Кино академияһын тамамлаусылар.
Проекттың художество етәксеһе – Рәсәйҙең халыҡ артисы, кинорежиссёр, сценарист Владимир Хотиненко («72 метра», «Зеркало для героя», «Поп», «Мусульманин»).
«Тәүге киноновелла «Айназ» тип атала.
Уның өҫтөндә режиссер Динара Әбдрәшитова эшләй.
Фильм Башҡортостанда төшөрөлә», — тип һөйләне «Башинформ» агентлығына фильмдың продюсеры Алина Шакирова.
Фильмда төшөү өсөн 5-8 йәшлек башҡорт малайы талап ителә.
Анкетаны casting.film@inbox.ru почтаһына ебәрергә кәрәк.
Радий Хәбиров эш сәфәре барышында Туймазы ҡалаһының сәнәғәт предприятиеларында булды
Фото: Башҡортостан Башлығының матбуғат хеҙмәте
Бөгөн, 3 июндә, Башҡортостан башлығы Радий Хәбиров эш сәфәре менән Туймазы районына һәм ҡалаһына килде.
«Нефтемашавтоматика» компанияһы нефть-газ ҡорамалын проектлауға, әҙерләүгә һәм сервис хеҙмәтләндереүенә махсуслаша. 2010 йылдан предприятие планлы рәүештә үҫешә, етештереү ҡеүәтен арттыра, яңы эш урындары булдыра.
Хәҙер бында 96 кеше эшләй, улар өсөн бөтә шарттар, хатта тренажёр залы бар.
Предприятиеның генераль директоры Станислав Ғәйнетдинов һөйләүенсә, «Нефтемашавтоматика» нефть-газ компаниялары тендерҙарында әүҙем ҡатнаша, ә предприятиеның продукцияһына тотош Рәсәйҙә һорау күп.
Уның һүҙҙәренсә, коронавирус пандемияһы шарттарында төп проблемаларҙыъң береһе – әйләнеш аҡсаһының етмәүе.
Республика башлығы бөгөнгө «Сәнәғәт сәғәте»ндә компанияға ярҙам варианттарын тикшерергә тәҡдим итте.
«Бында етештереүҙең тулы циклы булдырылған.
Ошондай предприятиеларҙы күрһәң, күңел шатлана.
Үҙебеҙҙең яҡтан, әлбиттә, уларҙың үҫешенә ярҙам итербеҙ», – тип билдәләне Радий Хәбиров.
Дастан, Ямих, Эрвий: Башҡортостандың Юстиция эштәре буйынса дәүләт комитетында яңы тыуған сабыйҙарҙың һирәк осраған исемдәрен атанылар
2020 йылдың беренсе кварталында Башҡортостанда йәшәүселәр балаларына һирәк осраған исемдәр ҡушҡан: гражданлыҡ хәле акттарын теркәү китабында Адам, Аллим, Альтаир, Анил, Арат, Архан, Асман, Билол, Гамлет, Гаффар, Гор, Давир, Далгал, Далер, Дастан, Демьян, Джабраил, Дияр, Клим, Лукьян, Мамур, Мират, Мөхәммәтйософ, Нил, Нурлан, Нурмат, Онур, Ранэль, Ролан, Рэм, Сәйҙәш, Саньяр, Тупар, Улан, Харитон, Элиф, Эльмар, Эмран, Эрвий, Элёр, Эмерик, Ямих бар.
Был хаҡта Башҡортостандың Юстиция эштәре буйынса дәүләт комитеты сайтында хәбәр ителә.
Малайҙар араһында Артем, Артур, Арыҫлан, Асҡар, Иван, Тимур, Эмир, Әмир, Максим, Кирилл, Мирон, Таһир, Самир, Рамаҙан, Даниэль, Роман, Матвей, Тимофей, Семён исемдәре популяр.
Ҡыҙҙарға йышыраҡ Алина, Әминә, Амелия, Арина, Анастасия, Дарина, Дарья, Самира, София, Софья, Ксения, Риана, Милана, Ева, Александра, Анна, Камилла, Полина, Карина, Виктория, Вероника, Мәҙинә, Элина тигән исемдәр ҡушҡандар.
Һирәк осраған исемдәрҙән: Айна, Айлина, Айтина, Ариэлла, Афина, Виана, Гвиневра. Данна, Девика, Евангелина, Ивета, Изотелла, Инель, Лагерта, Лея, Лилита, Луна, Мирра, Мила, Миряна, Миллианна, Мия, Мишель, Наида, Наоми, Паулина, Райана, Рия, Тарья, Севинч, Уралиә, Фредерика, Хәтижә, тип хәбәр итте «Аргументы и факты — Башкортостан» баҫмаһы.
Ике исемле балалар ҙа бар: Артур-Эбука, Омер-Халис, Амиели-Фату, Әмир-Аслан.
Рәсәйҙә 3 йәштән 7 йәшкә тиклемге балаһы булған һәм аҙ тәьмин ителгән ғаиләләргә түләүҙе арттырыуҙары ихтимал
Рәсәйҙең Хеҙмәт министрлығы 3 йәштән 7 йәшкә тиклемге балаһы булған һәм аҙ тәьмин ителгән ғаиләләргә түләүҙе арттырырға йыйына.
Рәсәй Федерацияһының хеҙмәт һәм социаль яҡлау министры Антон Котяков хөкүмәттәге брифингта ошо хаҡта хәбәр итте.
«2021 йылға беҙгә ошо түләүҙең ғаиләне фәҡирлек сигенән сығарыу өсөн уның дөйөм килем күләмен формалаштырыуға етәме, юҡмы икәнен анализлау бурысы йөкмәтелде.
Киләсәктә уны арттырыу тураһында мәсьәләне ҡарарбыҙ», — тип министрҙың һүҙҙәрен килтерҙе ТАСС.
1 июндә өс йәштән ете йәшкә тиклемге балаһы булған һәм аҙ тәьмин ителгән ғаиләләргә ярҙам программаһы старт алды.
Йән башына уртаса килеме йәшәү минимуынан түбән булған ғаиләләрҙең ошо түләүгә хоҡуғы бар.
Бындай ғаиләләргә Рәсәй субъектында бала өсөн билдәләнгән йәшәү минимумының яртыһы түләнә, был иһә илдә уртаса 5,5 мең һум тәшкил итә.
Башҡортостанда балаға пособие күләме — 4 894,5 һум, ә ғинуарҙан июнгә тиклемге осорҙо иҫәпкә алып, яҡынса 30 мең һум була.
Ғариза биреү һәм түләү тәғәйенләү тәртибе тураһында тулыраҡ бында уҡығыҙ.
Бер тәүлектә республикала 92 кеше коронавирус йоҡторған
3 июнгә оператив мәғлүмәттәр буйынса, Башҡортостанда 3501 коронавирус инфекциялы кеше иҫәпләнә.
Бер тәүлектә улар 92-гә артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Рәсәй төбәктәрендә һуңғы тәүлектә коронавирус йоҡтороуҙың 8 536 осрағы раҫланған, 178 кеше вафат булған.
Бер тәүлектә илдә 8 972 кеше һауыҡҡан.
Дөйөм алғанда, хәҙер Рәсәйҙә 432 277 сирле иҫәпләнә, уларҙың 195 957-һе һауыҡҡан, 5 215 кеше яҡты донъя менән хушлашҡан.
Бөгөнгә илдә коронавирусҡа 11,4 миллиондан ашыу тикшереү үткәрелгән.
Һуңғы тәүлектә генә төбәктәрҙә 274,4 мең самаһы тест эшләнгән.
Рәсәйҙә коронавирусҡа шик булған 304 меңгә яҡын кеше медицина күҙәтеүенә алынған.
Башҡортостанда эшләп йөрөгән пенсионерҙарға эшкә яраҡһыҙлыҡ ҡағыҙын оҙайттылар
Эшләп йөрөгән пенсионерҙарға электрон эшкә яраҡһыҙлыҡ ҡағыҙын оҙайттылар.
Бынан алда һөнәре өйҙән эшләүҙе күҙ уңында тотмаған 65 йәштән өлкән хеҙмәткәрҙәргә 29 майға тиклем эшкә яраҡһыҙлыҡ ҡағыҙына хоҡуҡ бирҙеләр.
Рәсәй Федерацияһы хөкүмәте ҡарарына ярашлы, был сара 11 июнгә тиклем оҙайтылды.
1 июндән 11-енә тиклем ҡаралған электрон эшкә яраҡһыҙлыҡ ҡағыҙҙары, элеккеһе кеүек (12-29 май), Социаль страховкалау фонды иҫәбенә түләнә.
Ул эш биреүселәрҙең Социаль страховкалау фондына ебәргән мәғлүмәттәре нигеҙендә бирелә», — тип хәбәр иттеләр Дәүләт хеҙмәт инспекцияһынан.
Һәләк булған Өфө фотографы Юлиә Хәбибуллинаны Берләшкән Ғәрәп Әмирлектәрендә ерләйҙәр
Бюрократик мәсьәләләр арҡаһында Өфө ҡыҙы Юлиә Хәбибуллинаның кәүҙәһен Ғәрәп Әмирлектәрендә ерләйҙәр.
Был турала фажиғәле һәләк булған фотографтың яҡындары хәбәр итте.
Белгестәрҙең тейешле экспертизалары һәм һығымталары булмағас, ҡыҙҙың кәүҙәһен илдән сығарыуҙы тыялар.
Һуңғыларының изге Рамаҙан айы башланыу сәбәпле эш графигы үҙгәргән.
Туғандарына Юлиәне яндырып, көлөн Башҡортостанға килтерергә тәҡдим иткәндәр, ләкин был ҡыҙҙың һәм уның ғаиләһенең мосолман ҡанундарына ҡаршы килә.
Шулай итеп, ата-әсәһе Юлиәне Дубайҙа һуңғы юлға оҙатырға һәм кәүҙәһен сит ерҙә ерләргә тигән ҡарар ҡабул итте.
Хәтерегеҙгә төшөрәбеҙ, Юлиә 15 майҙа ҡаянан матур фото төшөрөргә теләгән сағында һәләк булған.
Ҡыҙ 10 метрлыҡ бейеклектән ҡолап төшкән.
Йолаға әүерелгән Мәскәү Һабантуйы онлайн уҙғарыла
Йолаға әүерелгән Мәскәү Һабантуйы 4 июлдә онлайн уҙғарыла.
Йыл һайын «Коломенское» музей-ҡурсаулығындағы сағыу этно-мәҙәни сараға бөтә донъянан ҡунаҡтар йыйыла ине.
Ләкин коронавирус пандемияһы сәбәпле Мәскәүҙә күмәк халыҡ ҡатнашлығындағы сараларҙы тыйыуға бәйле «Һабантуй-2020» байрамын интернет-майҙансыҡтарҙа онлайн үткәрергә хәл ителде.
Ойоштороусылар һүҙҙәренсә, программала байрамдың туғандаш халыҡтарҙың йолаларын һәм мәҙәниәтен сағылдырған төп ваҡиғалары һаҡлана.
Ете онлайн-урында тамашасыларға милли көрәш, халыҡ уйындары, эстрада йондоҙҙары ҡатнашлығындағы концерт программаһы, милли маркет, аш-һыу әҙерләү буйынса оҫталыҡ дәрестәре майҙансыҡтары, шулай уҡ танышыу һәм йәштәр проекттары өсөн виртуаль киңлек, уникаль контент, интервью, илдең һәм донъяның төрлө төбәктәренән тура бәйләнештәр тәҡдим ителә.
Һабантуйҙың яңы форматы сараның аудиторияһын киңәйтергә мөмкинлек бирә – халыҡтың яратҡан байрамын 1 миллиондан ашыу кеше ҡарай ала.
Трансляция Мәскәү татарҙары автономияһы сайтында алып барыла.
«Илебеҙ граждандары өсөн ошо еңел булмаған осорҙа Һабантуй ойоштороу йолаһын һаҡлап ҡалыу, халыҡтың берҙәмлеген, мәҙәниәткә, йолаларға булған һөйөүҙе һәм бер нәмәгә ҡарамаҫтан милли сараларҙы уҙғарыу мөһимлеген күрһәтеү ҙур әһәмиәткә эйә», — тип билдәләне байрамды ойоштороу комитеты.
Байрамды ойоштороусылар – Мәскәү Хөкүмәте, Татарстан Республикаһының Рәсәй Федерацияһындағы Тулы хоҡуҡлы вәкиллеге һәм Башҡортостан Республикаһының Рәсәй Президенты ҡарамағындағы Тулы хоҡуҡлы вәкиллеге менән берлектә Мәскәү ҡалаһының Татар милли-мәҙәни автономияһы советы.
Өфөлә Клиник инфекция үҙәге төҙөлөшөндә әүҙем ҡатнашыусылар бүләкләнде
Башҡортостан Хөкүмәте Премьер-министрының беренсе урынбаҫары Андрей Назаров Республика клиник инфекция үҙәген төҙөү проектын тормошҡа ашырыуҙа әүҙем ҡатнашыусыларға дәүләт наградалары тапшырҙы.
Уҙған шәмбе уны асыу тантанаһы булды.
«Ошо залда 55 көндә илдәге иң яҡшы медицина объектын төҙөгән геройҙарҙы күреүе бик ҡыуаныслы.
Рәсәйҙең һаулыҡ һаҡлау министры Михаил Мурашко инфекция үҙәген асыу тантанаһында беҙҙең дөйөм эшкә юғары баһа бирҙе, – тине Андрей Назаров.
– Беҙ төрлө, ләкин яңы инфекция үҙәге булмаһа, табиптарыбыҙға коронавирусҡа ҡаршы тороуы ҡыйынға тура киләсәген аңлап, берләшә алдыҡ.
Һәр төҙөүсе, кабинеттарҙағы идара хеҙмәткәрҙәре, көн һайын төҙөлөштө яҡтыртып барған журналистар – барыһы ла дөйөм эшкә үҙ өлөшөн индерҙе».
Беренсе вице-премьер госпиталь төҙөлөшө ваҡытында тупланған уникаль тәжрибәнең республикала башҡа медицина һәм социаль объекттарҙы һалғанда файҙаланыласағын билдәләне.
Башҡортостанда йырсы Фәриҙә Ҡудашеваның 100 йыллыҡ юбилейын билдәләйҙәр
Башҡортостанда күренекле йырсы, Башҡортостандың һәм Татарстандың халыҡ артисы, Рәсәйҙең халыҡ артисы Фәриҙә Ҡудашеваның 100 йыллыҡ юбилейын билдәләйҙәр.
Республика башлығы Радий Хәбиров тейешле указға ҡул ҡуйҙы.
Ошо ваҡиға уңайынан республикала юбилей саралары ойошторола.
Уларға әҙерлек мәсьәләләре менән ойоштороу комитеты шөғөлләнә.
Фәриҙә Ҡудашева (1920 — 2010) ҡабатланмаҫ тауышы, хисле, йөрәккә үтеп инерлек башҡарыу оҫталығы менән популярлыҡ һәм меңдәрсә тамашасының һөйөүен яуланы.
Ике республика – Башҡортостан һәм Татарстан, башҡа төбәктәр халҡы уның башҡарыуында йөҙләгән башҡорт, татар халыҡ һәм автор йырҙарын тыңларға яратты.
Өфө урамдарының береһе, шулай уҡ башҡорт һәм татар йырҙарын башҡарыусыларҙың «Дуҫлыҡ моңо» халыҡ-ара фестивале йырсының исемен йөрөтә, Өфөлә ул йәшәгән йортта мемориаль таҡтаташ ҡуйылған.
Радий Хәбиров ветерандар менән өлкән йәштәгеләрҙе коронавирустан һаҡлау мәсьәләләрен тикшерә
Йома, 5 июндә, урындағы ваҡыт буйынса көндөҙгө сәғәт 4-тә Башҡортостан башлығы Радий Хәбиров ҡала-район ветерандарының йәмәғәт ойошмалары менән онлайн-осрашыу үткәрә.
Трансляция YouTube каналында күрһәтелә.
Осрашыуҙа өлкән йәштәге кешеләрҙе коронавирус инфекцияһын йоҡтороуҙан һаҡлау буйынса һөҙөмтәле саралар ҡабул итеү менән бәйле мәсьәләләр тикшерелә.
Һуңғы ваҡытта табиптар 65 йәштән өлкәндәр араһында коронавирус менән сирләү осраҡтарының артыуын теркәй.
Башҡортостандан студент ҡыҙ ҡабан ҡатнашлығындағы юл фажиғәһендә һәләк булған
Татарстандың Минзәлә районында үлемесле авария булған. 30 майҙа Ҡазан университеты студенты Башҡортостандан күрше республиканың баш ҡалаһына юлланған.
Юлға ҡапыл ҡабан килеп сыҡҡан ваҡытта 23 йәшлек Рузалина Ш. үҙе «Лада Гранта»ға идара иткән булған.
Татарстан киң мәғлүмәт саралары яҙыуынса, йәнлек менән бәрелешкәндән һуң еңел машина канауға төшөп киткән.
Яҡташыбыҙ алған йәрәхәттәренән урында һәләк булған.
Өфөнөң күп функциялы үҙәктәренә алдан яҙылмайынса инергә мөмкин
Башҡортостандың баш ҡалаһында яйлап Күп функциялы үҙәктәргә алдан яҙылыу процедураһы бөтөрөлә.
4 июндән «Башҡортостан» сауҙа үҙәгендәге бүлексә сират буйынса ҡабул итә башлай.
Бынан алда «Аркада» (Ғөбәйҙуллин урамы, 6) һәм «ХБК» (Менделеев урамы, 137, 4-се корпус) операция залдарында ошо процедура тергеҙелде.
5 июндән түбәндәге операция залдары сират буйынса ҡабул итә башлай.
«Интернациональ» (Өфө ҡалаһы, Интернациональ урамы, 113);
«Инорс» (Өфө ҡалаһы, Георгий Мушников урамы, 17);
«Дим» (Өфө ҡалаһы, Дағстан урамы, 2);
«Шакша» (Гвардия урамы, 55А);
Иглин ауылындағы бүлексә (Горький урамы, 6).
2020 йылдың 8 июненән Өфөнөң «Сипайлово» (Баязит Бикбай урамы, 44) һәм «Рыльский» (Рыльский урамы, 2/1) операция залдары сират режимында эшләүгә күсә. Битлек  кейеү һәм социаль дистанция нормаларын үтәү мотлаҡ.
Июндә рәсәйҙәрҙе ике ҡыҫҡа эш аҙнаһы көтә
Июндә рәсәйҙәрҙе Рәсәй көнө һәм Еңеү парады ойошторолоу уңайынан ике ҡыҫҡа эш аҙнаһы көтә, тип хәбәр итте «РИА Новости» агентлығы Хеҙмәт министрлығына һылтанма менән.
Тәүҙә рәсәйҙәрҙе 12 июндән 14-енә тиклем ял көтә.
11 июндә эш көнө бер сәғәткә ҡыҫҡара.
Бынан тыш, Рәсәй президенты Владимир Путин коронавирус пандемияһы арҡаһында күсерелгән Еңеү парады 24 июндә — 1945 йылда Ҡыҙыл майҙанда «еңеүселәрҙең тарихи парады» уҙған көндә буласағын иғлан итте.
24 июндең ял булыуын, ләкин эш хаҡы һаҡланыуын иҫәпкә алып, 23-ө байрам алды көнө тип һаналмай, шуға күрә эш көнө бер сәғәткә ҡыҫҡармай.
Республикала коронавируслы ауырыуҙар 3608-гә еткән
4 июнгә мәғлүмәттәр буйынса, Башҡортостанда 3608 коронавирус инфекциялы сирле иҫәпләнә.
Тәүлек эсендә улар 107-гә артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Рәсәй төбәктәрендә һуңғы тәүлектә коронавирус йоҡтороуҙың 8 831 осрағы раҫланған, 169 кеше вафат булған.
Бер тәүлектә илдә 8 666 кеше һауыҡҡан.
Дөйөм алғанда, хәҙер Рәсәйҙә 441 108 сирле иҫәпләнә, уларҙың 204 623-ө һауыҡҡан, 5 384 кеше яҡты донъя менән хушлашҡан.
Бөгөнгә илдә коронавирусҡа 11,7 миллиондан ашыу тикшереү үткәрелгән.
Һуңғы тәүлектә генә төбәктәрҙә 307 мең тест эшләнгән.
Рәсәйҙә коронавирусҡа шик булған 314 мең самаһы кеше медицина күҙәтеүенә алынған.
Башҡортостанда өлкән йәштәгеләрҙең ғаиләлә COVID-19 йоҡтороу осраҡтары йышайҙы
Башҡортостанда яңы коронавирус инфекцияһының таралыу формаһы үҙгәрҙе.
Быға тиклем кешеләр сирҙе башлыса йәмәғәт урындарында һәм медицина учреждениеларында йоҡторһа, хәҙер ғаиләлә йоҡтороу осраҡтары теркәлә.
Был хаҡта «Башинформ»ға республиканың һаулыҡ һаҡлау министры Максим Забелин хәбәр итте.
«Инфекция ҡарттарҙы аяҡтан йыға.
Беҙ Дағстандағы кеүек ауырыуҙы ғаиләлә йоҡтороу осраҡтарын теркәйбеҙ.
Ғаиләлә яңы сығанаҡтарҙың вахтасыларҙың күпләп ҡайтыуы менән бәйле булыуы ихтимал. Улар коронавирусты сирҙең билдәләрһеҙ формалары рәүешендә алып ҡайтыуы мөмкин», — тине Забелин.
Башҡортостан Республикаһы Һаулыҡ һаҡлау министрлығы мәғлүмәттәре буйынса, өлкән йәштәгеләр коронавирус инфекцияһын ауыр формала үткәрә, ҡайһы берҙә үпкәне яһалма елләтеү аппаратына тоташтырыу, реанимация саралары талап ителә.
Өлкәндәр сирҙе башлыса туғандары – инфекция йөрөтөүселәр менән бәйләнешкә ингәндән һуң йоҡтора.
Радий Хәбиров: «Быйыл 1000 саҡрымдан ашыу юлдарҙы төҙөкләндерәбеҙ»
«Быйыл республикала 1000 саҡрымдан ашыу юлдарҙы төҙөкләндерәбеҙ, эштәр 100-гә яҡын участкала алып барыла, — тип яҙҙы Башҡортостан башлығы Радий Хәбиров социаль селтәрҙәге сәхифәһендә.
— Ҡайһы бер объекттарҙы ваҡытынан алда тапшырырбыҙ.
Ярай әле, һауа торошо һәйбәт.
Стәрлетамаҡтан Салауатҡа илткән автомобиль юлында, Стәрлетамаҡта Хоҙайбирҙин урамында ремонт эштәре тулыһынса тамамланған, ҡабул итеү эштәре бара.
Өфө – Иглин – Ҡыҙылъяр – Павловка юлында тиҙҙән япма түшәй башлайҙар.
Әбйәлил, Асҡын, Илеш, Ҡырмыҫҡалы, Көйөргәҙе, Стәрлебаш, Тәтешле, Федоровка, Шаран райондарында юлдарҙы әүҙем тәртипкә килтерәбеҙ».
Радий Хәбиров һүҙҙәренсә, быйыл 2021 йылға ҡаралған эштәрҙең бер өлөшөн башлау планлаштырыла (Стәрлетамаҡ – Красноусол, Золотоношка – Төрөшлө– Стәрлетамаҡ – Стәрлебаш — Фёдоровка, 8 Март – Алексеевка, Опто – «Йоматау» шифаханаһы, Стәрлетамаҡ – Раевка, Стәрлетамаҡ – Стәрлебаш – Фёдоровка юлдары участкаларында).
Республикала Ҙур Көньяҡ Урал һуҡмағында туристар өсөн билдә ҡуйыуҙы дауам итәләр
Фото: шәхси архивтан
Быйыл блогер һәм сәйәхәтсе Рәис Ғәбитов энтузиастар төркөмө менән республиканың Туризм буйынса дәүләт комитеты булышлығында Ҙур Көньяҡ Урал һуҡмағы — турбазалар аша һалынған йәйәүле маршрут өҫтөндәге эште дауам итә.
«Белореттан Еләктәш тауы аша Яланғас һыртына, Ирәкташҡа, Ирәмәлгә һуҡмаҡтың тәүге өлөшө әҙер, билдә ҡуйылған һәм уның буйынса кешеләр йөрөй.
Быйыл икенсе өлөшө әҙер була, ул Яҡтыкүл, Абҙаҡ курорттарын, Уралтауҙың иң юғары нөктәһе Әрүәкрәз тауын, Ҡыраҡа һыртын һәм Ар ташын берләштерә.
Яҡында бик һәйбәт маршруттар бар, хатта балалар менән йөрөргә мөмкин, уларҙы махсус әҙерлеге булмаған ҡатнашыусылар ҙа еңел үтә», —  ти Рәис.
Башҡортостандың хозур тәбиғәтен күреү өсөн Силәбе өлкәһенән, шулай уҡ Мәскәүҙән һәм Санкт-Петербургтан ҡунаҡтар килә, тип билдәләне ул.
Әбйәлил йәки Белорет райондары турбазаларына килгән туристар Көньяҡ Урал һуҡмағы буйлап походҡа сыға ала.
Маршруттар ике саҡрымдан башлана, ә Көньяҡ Урал һуҡмағын — яҡынса 300 саҡрымды үтеү өсөн ике аҙна кәрәк.
Башҡортостанда эш биреүселәр интерактив порталда 16 меңдән ашыу вакансия тәҡдим итә
Әлеге ваҡытта эш биреүселәр Башҡортостан Республикаһы Мәшғүллек хеҙмәтенең Интерактив порталында вакансиялар банкы аша 16 меңдән ашыу вакансия тәҡдим итә.
Төҙөлөш өлкәһендә, агросәнәғәт комплексында һәм торлаҡ-коммуналь хужалыҡта һорау ҙур.
Башлыса эшсе һөнәрҙәр талап ителә.
Был хаҡта республиканың ғаилә, хеҙмәт һәм халыҡты социаль яҡлау министры Ленара Иванова уҙғарған брифингта белдерелде.
Шуның менән бергә кризис күренештәре арҡаһында Башҡортостанда теркәлгән эшһеҙлек арта.
Бөгөнгә ул 67 мең кеше тәшкил итә, йыл башынан эшһеҙҙәр һаны 3,7 тапҡырға күбәйгән.
Ленара Иванова билдәләүенсә, бының сәбәптәре күп, пандемия ғына түгел.
«Сервистар һәм регламенттар шәп үҙгәрә, түләүҙәр тәғәйенләү тураһында ҡарарҙар бығаса булмағанса тиҙ ҡабул ителә, — тип белдерҙе Ленара Иванова.
— Теркәлгән эшһеҙлек кимәленең артыуы хәҙер өйҙән сыҡмайынса иҫәпкә баҫырға мөмкин булыуына ла бәйле.
Эшһеҙлек буйынса минималь пособие күләмен арттырыу тураһында ҡарар — беҙҙең республикала 5175 һум — шулай уҡ мөһим уйнай, сөнки был пандемияға бәйле эшен юғалтҡандарға түгел, ә оҙаҡ эшләмәгән граждандарға ҡағыла».
Башҡортостанда 1 июлдән ике меңдән ашыу балалар лагеры асылырға әҙер
1 июлдән ике меңдән ашыу балалар һауыҡтырыу лагерҙары асылырға әҙер.
Уларҙың хеҙмәткәрҙәре ябыҡ режимда вахта алымы менән эшләргә тейеш.
Ата-әсәләр шәмбеһе булмай.
Санитар контроль максималь кимәлдә ойошторола.
Был турала онлайн уҙғарылған «Мәғариф сәғәте»ндә Башҡортостандың мәғариф министры Айбулат Хажин һөйләне.
«Беҙҙә балалар күп.
Бөтәһе лә арыған һәм ял итергә теләй.
Ләкин лагерҙы асырҙан алда, бөтә нормаларҙың да үтәлгәнме, юҡмы икәнен биш тапҡыр уйлағыҙ.
Әгәр рөхсәт ителгәндән һуң лагерҙа сир сығанағы табылһа, сменаны асҡан кешеләргә ҡаршы енәйәт эше ҡуҙғатыла.
Эпидемиологик хәл яҡшырмаһа, асмай тороғоҙ», — тип билдәләне Радий Хәбиров.
Республикала онлайн-сменалар әүҙем башланды. 70 меңдән ашыу бала дистанция режимында интерактив конкурстарҙа һәм квестарҙа ҡатнаша, буш ваҡытын ҡыҙыҡлы үткәрә.
Башҡортостандың онлайн-сменалар тәжрибәһе Рәсәйҙең Мәғариф министрлығында юғары баһа алды – республика проекттары федераль ресурстарға урынлаштырылды.
Айбулат Хажин билдәләүенсә, Рәсәйҙең башҡа төбәктәренән 400-ҙән ашыу бала республиканың онлайн-лагерҙарында ҡатнаша.
«Орлёнок»ты асһаҡ, яңы лагерҙар ойоштороу менән шөғөлләнербеҙ.
Республикабыҙ ғорурланырлыҡ аҡыллы һәм шәп егет-ҡыҙҙар тәрбиәләп үҫтереү өсөн», – тип йомғаҡ яһаны Радий Хәбиров.
Рәсәйҙә эш биреүселәр медицина тикшереүен уҙғарыуҙы күсерергә мөмкин
Рәсәйҙә эш биреүселәр медицина тикшереүен уҙғарыуҙы кисектерергә мөмкин, тип хәбәр итте Хеҙмәт министрлығы.
Рәсәй Федерацияһы Һаулыҡ һаҡлау министрлығының тейешле бойороғо үҙ көсөнә инде.
Документҡа ярашлы, эш биреүсе юғары әҙерлек режимы йәки ғәҙәттән тыш хәл режимы индерелгән осраҡта медицина тикшереүен үткәреүҙе кисектерергә мөмкин, ләкин алты айҙан да артығыраҡҡа түгел.
Шулай ҙа йомшартыуҙар бар.
Мәҫәлән, аҙыҡ-түлек сәнәғәте, дөйөм туҡланыу, сауҙа, белем биреү учреждениеларында эшләгәндәр һәм башҡалар өсөн медицина тикшереүен күсерергә ярамай.
Республикала сығарылыш кисәләре 27 июндә онлайн ойошторола
Республика мәктәптәрендә быйыл сығарылыш кисәләре 27 июндә онлайн уҙғарыла.
«Беҙ балаларҙың байрамы булырға тейешлеген аңлайбыҙ, әлбиттә.
Барыһы ла яҡшы булһа, санитар табиптарҙың рөхсәте менән 25 июлдә имтихандарҙан һуң ошондай кисәләр ойоштора алырбыҙ тип уйлайбыҙ», — тине Башҡортостандың мәғариф һәм фән министры Айбулат Хажин «Мәғариф сәғәте»ндә.
Ләкин республика башлығы һүҙҙәренсә, бындай шарттарҙа әлегә бер нәмә лә әйтеп булмай, республикала ошо эш версияһын һәм Мәғариф министрлығы планын күҙ уңында тоталар.
«Иң мөһимен әйтергә теләйем.
Сығарылыш кисәләрендә уҡыусыларыбыҙҙың эсеүе бик әшәке!
Сығарылыш балы алкоголь ҡулланыу өсөн сәбәп түгел икәнен аңлатырға кәрәк», — тип иҫкәртте Радий Хәбиров.
«Мәғариф сәғәте»ндә Берҙәм дәүләт имтиханына әҙерлек тураһында ла һүҙ барҙы. Ул 3 июлдә башлана.
Етди сәбәптәр буйынса июлдә имтихан бирә алмағандар өсөн августа өҫтәмә осор ҡаралған.
Мәғариф һәм фән министры Айбулат Хажин һүҙҙәренсә, Берҙәм дәүләт имтиханын ҡабул итеү пункттарында санитар контроль тәьмин ителгән.
Мәктәп автобустары көнөнә ике тапҡыр антисептиктар менән эшкәртелергә тейеш.
Бынан алда «Башинформ» республикала 17 меңдән ашыу уҡыусының Берҙәм дәүләт имтиханы тапшырырға йыйыныуы тураһында хәбәр иткәйне.
Улар өсөн 110 имтихан пункты асыла.
Башҡортостан вуздарында яңы уҡыу йылына 11 меңдән ашыу бюджет урыны бүленгән
Башҡортостанда июндең өсөнсө декадаһында юғары уҡыу йорттары документтар ҡабул итә башлай.
Уҡырға алыу августа ойошторола.
Тәү сиратта льготаға эйә студенттар ҡабул ителә.
«2020-2021 уҡыу йылына 11 меңдән ашыу бюджет урыны бүленгән.
Был уҙған йылға ҡарағанда 1 073-кә күберәк.
Уҡырға инеүселәр ғаризаны һәм тейешле документтарҙы вуздарҙың сайты аша электрон формала ебәрә ала», — тип һөйләне республика юғары уҡыу йорттары ректорҙары советы рәйесе, Башҡорт дәүләт педагогия университеты ректоры Салауат Сәғитов «Мәғариф сәғәте»ндә.
Радий Хәбиров Мәғариф министрлығына муниципалитеттар менән берлектә интернетҡа тоташтырылмаған ауыл абитуриенттарына вузға документтар тапшырырға ярҙам итергә ҡушты.
«Документтар биреүҙең, абитуриенттарға тест үткәреүҙең дистанция режимында ойошторолоуы һәйбәт.
Республикала йәшәүселәрҙең бөтәһе лә ошо хаҡта белергә тейеш», — тине Радий Хәбиров һәм аңлатыу эшен алып барыу бурысын йөкмәтте.
Республикала тәүлек эсендә коронавирус йоҡтороусылар 119-ға артҡан
5 июнгә мәғлүмәттәр буйынса, Башҡортостанда 3 727 коронавирус инфекциялы кеше иҫәпләнә.
Тәүлек эсендә улар 119-ға артҡан, тип хәбәр ителә стопкоронавирус.рф порталында.
3 727 кешенең — 2 423 актив сирле, 1 286-һы һауыҡҡан.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Рәсәй төбәктәрендә һуңғы тәүлектә коронавирус йоҡтороуҙың 8 726 осрағы раҫланған, 144 кеше вафат булған.
Бер тәүлектә илдә 8 057 кеше һауыҡҡан.
Дөйөм алғанда, хәҙер Рәсәйҙә 449 834 сирле иҫәпләнә, уларҙың 212 680-е һауыҡҡан, 5 528 кеше яҡты донъя менән хушлашҡан.
Бөгөнгә илдә коронавирусҡа 12 миллиондан ашыу тикшереү үткәрелгән.
Һуңғы тәүлектә генә төбәктәрҙә 320 мең тест эшләнгән.
Рәсәйҙә коронавирусҡа шик булған 317 мең кеше медицина күҙәтеүенә алынған.
Башҡортостандың Федоровка районында бассейн төҙөлөшө тамамлана
Федоровка районында «Демография» милли проектын ғәмәлгә ашырыу һөҙөмтәһендә йөҙөү бассейны төҙөлөшө тамамлана, тип хәбәр иттеләр Башҡортостан Төҙөлөш һәм архитектура буйынса дәүләт комитетының матбуғат хеҙмәтенән.
Майҙаны 1,4 мең квадрат метрҙан ашыулыҡ бассейн 2018 йылдың йәйендә төҙөлә башлағайны.
Уның үткәреү һәләте — сәғәтенә 40 кеше.
Проект 25 метрлыҡ дүрт юлды, шулай уҡ кейенеү бүлмәһен, вестибюль, гардероб, тренер, табип һәм шәфҡәт туташы кабинеттарын һәм башҡа биналарҙы күҙ уңында тота.
«Бөгөнгә төп төҙөлөш эштәре башҡарылған.
Төҙөүселәр эске биҙәкләүҙе тамамлай, тышҡы биҙәкләү ҙә тамамланып килә.
Инженер селтәрҙәрен монтажлау эштәре алып барыла, биләмә төҙөкләндерелә», —  тип өҫтәнеләр ведомствола.
6 июндә ҡаланың барлыҡ зыяраттарына «Башавтотранс» автобустары йөрөй
Башҡортостанда 6 июндә – Мәрхүмдәрҙе иҫкә алыу көнөндә барлыҡ ҡалаларҙа зыяраттарға «Башавтотранс» автобустары йөрөй.
Дөйөм алғанда, Өфө, Баймаҡ, Бәләбәй, Бөрө, Дүртөйлө, Күмертау, Мәләүез, Нефтекама, Октябрьский, Салауат, Сибай, Стәрлетамаҡ, Туймазы һәм Учалы зыяраттарына 1160-тан ашыу рейс башҡарыу планлаштырыла.
Уларҙың күпселеге Өфөгә тура килә. Төньяҡ зыяратҡа – 200, ә Көньяҡҡа – 400-гә яҡын рейс.
Өфөнөң Көньяҡ зыяратын был шәмбе 30-сы «Пушкин сауҙа-сервис комплексы — СТО» һәм 30К «Башҡортостан» сауҙа үҙәге — СТО» маршруттары буйынса 29 автобус хеҙмәтләндерә.
Бынан тыш, ошо зыяратҡа «Һалле урамы» туҡталышынан өҫтәмә автобустар йөрөй.
Төньяҡ зыяратты 15-се «Өфө моторҙар эшләү берекмәһе» мәҙәниәт һарайы — Тимашев ҡасабаһы» маршруты буйынса 15 автобус хеҙмәтләндерә, шулай уҡ «Колхоз баҙары» туҡталышынан өҫтәмә 10 автобус китә.
Автобустарҙың ваҡыт арауығы, пассажирҙар ағымына ҡарап, 5-10 минут була.
Өфөлә махсус маршруттар пассажирҙарҙы иртәнге сәғәт 8-ҙән киске 8-гә тиклем хеҙмәтләндерә.
Башҡортостанда Салауат Юлаев көндәре тәүгә онлайн үткәрелә
2020 йылда Башҡортостандың милли геройы Салауат Юлаевтың тыуыуына 266 йыл тула.
Эпидемиологик хәлгә бәйле Салауат Юлаев көндәрен онлайн уҙғарыу тураһында ҡарар ҡабул ителде, тип хәбәр иттеләр «Башинформ» агентлығына Башҡортостан Республикаһы хөкүмәтенең матбуғат хеҙмәтенән.
12-16 июндә республиканың барлыҡ район-ҡалалары ошо сараға ҡушыла.
Республика Милли музейында видеокәңәшмә режимында «Герой һәм шағир. Салауат Юлаев шәхесенең Башҡортостан тарихындағы роле» тип аталған ғилми-ғәмәли конференция ойошторола.
Башҡорт дәүләт опера һәм балет театры үҙенең ютуб-каналында Заһир Исмәғилевтың «Салауат Юлаев» операһын, ә Башҡортостан Республикаһының Милли симфоник оркестры операға башҡарылған увертюраны күрһәтә.
Мостай Кәрим исемендәге Милли йәштәр театры архив фондынан Мостай Кәримдең «Салауат. Өн аралаш ете төш» спектаклен (режиссеры — Азат Нәҙерғолов) тәҡдим итә.
Нефтекама дәүләт филармонияһы Салауат Юлаевтың тормошона һәм ижадына бағышланған «Оран» тигән музыкаль-поэтик программа әҙерләгән.
Әмир Абдразаҡов исемендәге «Башҡортостан» киностудияһы урындағы республика телеканалдарында документаль фильмдар күрһәтеүҙе ойоштора.
Улар иҫәбендә — «Салауат Юлаев көндәре» (режиссеры — Малик Яҡшымбәтов), «Мин — Салауат» (режиссеры — Г. Шеваров, А. Морозов), «Һынмаҫ рух» (режиссеры — Әмир Абдразаҡов) фильмдары.
Фәйзи Ғәскәров исемендәге дәүләт академия халыҡ бейеүҙәре ансамбле «Ғәскәров мираҫы» концертының яҙмаһы һәм Марат Кәримов ҡуйған «Салауат» бейеүе менән ҡыуандырмаҡсы.
Бөтә донъя башҡорттары ҡоролтайының Башҡарма комитеты инстаграмда шиғырҙар конкурсы үткәрә.
Мәҙәниәт өлкәһенең һөнәри белем биреү учреждениелары Салауат Юлаевҡа арналған тематик концерттар, күргәҙмә, шулай уҡ Салауат тураһында йырҙар башҡарыу һәм яугир-шағирҙың шиғырҙары флешмобын ойоштора.
Сибай сәнғәт колледжы «Батырҙар иле» һүрәттәр конкурсын уҙғара.
БСТ телеканалы милли батырыбыҙға бағышланған фильмдар һәм тапшырыуҙар шәлкеме әҙерләгән.
Радий Хәбиров «Алға» махсус иҡтисади зонаһы инвесторҙары менән мәсьәләләрҙе тиҙерәк хәл итергә саҡырҙы
Фото: Башҡортостан Башлығының матбуғат хеҙмәте
Башҡортостан башлығы Радий Хәбиров Ишембайҙа «Алға» махсус иҡтисади зонаһын үҫтереү мәсьәләләре буйынса кәңәшмә үткәрҙе.
Унда республика хөкүмәте ағзалары, министрлыҡ һәм ведомство етәкселәре, махсус иҡтисади зонаның буласаҡ резиденттары вәкилдәре ҡатнашты.
Потенциаль резиденттар бында үҙҙәренең производстволарын урынлаштырыу өсөн йылдам идара итеү ҡарарҙарын ҡабул итергә тейеш, тип билдәләне кәңәшмәлә ҡатнашыусылар.
«Әлегә беҙҙә яңы проекттар өсөн биләмә бар, беҙ инвесторҙар көтәбеҙ.
Үҙҙәре хаҡында ни тиклем иртәрәк белдерһәләр, бында участкалар алыу мөмкинлеге лә шул тиклем ҙурыраҡ, – тине Радий Хәбиров.
– Йылдам ҡарарҙар ҡабул итегеҙ».
Махсус иҡтисади зона участкаларының дөйөм майҙаны (һәр районда икешәр) 470 гектар тәшкил итә.
Уларҙың яртыһынан ашыуы проекттар өсөн тәғәйенләнгән дә инде.
Тиҙҙән Рәсәй һәм Башҡортостан хөкүмәттәре, район хакимиәттәре араһында стратегик йүнәлештәрҙе һәм махсус иҡтисади зонаның үҫеш этаптарын билдәләргә тейешле килешеү төҙөргә кәрәк.
«Махсус иҡтисади зона булдырылды.
Уның резиденттарының бында мөмкин тиклем тиҙерәк инеүе һәм үҙ башланғыстарын ғәмәлгә ашыра башлауы бик мөһим.
Шуға күрә ҡыҫҡа ваҡыт эсендә бында етештереү майҙансыҡтары барлыҡҡа килһен өсөн беҙҙең яҡтан аныҡ ғәмәлдәр кәрәк, – тип йомғаҡ яһаны Радий Хәбиров.
– Шулай уҡ реаль проекттары булған ышаныслы инвесторҙар эҙләүҙе дауам итеү зарур.
Уларҙың килеүенә беҙҙә бөтә нәмә әҙер булырға тейеш».
Хәтерегеҙгә төшөрәбеҙ, май аҙағында Рәсәй хөкүмәте рәйесе Михаил Мишустин Ишембай һәм Стәрлетамаҡ райондары сигендә ошо биләмәне булдырыу тураһындағы ҡарарға ҡул ҡуйҙы.
«Сәнәғәт-етештереү тибындағы «Алға» махсус иҡтисади зонаһын ойоштороу – ҙур еңеү ул!
Эштә беҙгә ярҙам иткәндәрҙең барыһына ла рәхмәт, – тине Радий Хәбиров.
– Республика Хөкүмәте, муниципалитеттарҙың хакимиәт башлыҡтары – хәҙер беҙ барыбыҙ ҙа ошо биләмәне үҫтереү өсөн яуаплы».
Эшмәкәрлектең координаторы – вице-премьер Илшат Тажетдинов.
Республика башлығы Башҡортостан хөкүмәтенә инвесторҙар өсөн инфраструктура булдырыу йәһәтенән әҙерлек һәм проект алды эшен башларға, шулай уҡ проекттарға булышлыҡ итеү буйынса төбәк сараларын яҡшылап уйларға ҡушты.
Өфөлә Башҡортостандың халыҡ шағиры Рауил Бикбаевтың хәтерен мәңгеләштереү мәсьәләләре тикшерелде
Фото: Өфө ҡалаһының матбуғат хеҙмәте
Өфө хакимиәтендә Башҡортостандың халыҡ шағиры, яҙыусы һәм йәмәғәт эшмәкәре, Башҡортостан Республикаһы Яҙыусылар союзының элекке рәйесе Рауил Бикбаевтың хәтерен мәңгеләштереү буйынса эш кәңәшмәһе уҙҙы (1938 — 2019).
Өфө вице-мэры Алина Сөләймәнова етәкселегендәге кәңәшмәлә шағирҙың туғандары һәм мэрияның структур бүлектәре вәкилдәре ҡатнашты.
Республика башлығы указына ярашлы, Өфөлә шағир йәшәгән йортта (Менделеев урамы, 148/3) уның барельефы менән мемориаль таҡтаташ ҡуйыла; 102-се башҡорт гимназияһына һәм Өфөнөң яңы урамдарының береһенә Башҡортостандың халыҡ шағирының исеме бирелә.
Шулай уҡ Рауил Бикбаевтың исеме менән бәйле иҫтәлекле урындарҙы төҙөкләндереү күҙаллана.
Өфө музейҙарының береһендә яҙыусыға арналған экспозиция булдырыла.
Кәңәшмә барышында ошо мәсьәләләр ҡаралды.
Ҡалала шағирҙың хәтерен мәңгеләштереү буйынса әһәмиәтле саралар алып барыла, тип билдәләне Алина Сөләймәнова.
Әңгәмә барышында кәңәшмәлә ҡатнашыусылар республиканың күренекле шағирының хәтерен мәңгеләштереү мәсьәләләрен хәл итеү варианттарын тикшерҙе.
Радий Хәбиров Башҡортостандың социаль хеҙмәткәрҙәрен бүләкләне
Фото: Башҡортостан Республикаһы Башлығы сайты
Бөгөн, 8 июндә, Өфөлә Башҡортостан башлығы Радий Хәбиров республиканың социаль өлкә хеҙмәткәрҙәренә дәүләт наградалары тапшырҙы.
Тантаналы сара һөнәри байрам – Социаль хеҙмәткәр көнө уңайынан ойошторолдо.
«Һуңғы аҙналарҙа табиптар ҙа, ирекмәндәр ҙә, социаль хеҙмәткәрҙәр ҙә кешеләрҙең һаулығын һаҡлау өсөн көрәштең алғы сафында, – тине республика етәксеһе.
– Әле беҙ кисергән хәл һәм шарттар айырым көс һәм ресурстар талап итә.
Һеҙгә тиҙ арала яңы шарттарға яраҡлашып эшләй алғанығыҙ өсөн ысын күңелдән рәхмәт белдерәм» .
Республика башлығы социаль хеҙмәткәрҙәргә һөнәрҙәренә тоғролоҡ өсөн рәхмәт әйтте, уларға ныҡлы һаулыҡ, именлек һәм еңел булмаған, ләкин ныҡ кәрәкле эштәрендә уңыштар теләне.
Республика башлығының матбуғат хеҙмәте мәғлүмәте буйынса, Радий Хәбиров ҡатнашлығындағы барлыҡ саралар Роспотребнадзор һәм Рәсәй Федерацияһы Һаулыҡ һаҡлау министрлығының ғәмәлдәге тәҡдимдәре сиктәрендә уҙғарыла.
Атап әйткәндә, биналарҙа һауа даими зарарһыҙландырыла һәм дезинфекция үткәрелә, был тулыһынса санитар эпидемиологик хәүефһеҙлекте тәьмин итә. 1,5 метрлыҡ социаль дистанцияны үтәү ҙә мотлаҡ.
Ошо шарттарҙы үтәгәндә бинала битлекһеҙ йөрөргә мөмкин.
Шулай уҡ Радий Хәбировтың көн һайын коронавирус инфекцияһына тест тапшырыуы билдәләнә.
Башҡортостандың беренсе президенты COVID-19 йоҡторғанмы?
Башҡортостан Республикаһының беренсе президенты Мортаза Рәхимов сирләп киткән һәм дауаханаға ятҡан.
Коронавирус инфекцияһына шик булған.
Был хаҡта «Башинформ» агентлығына сығанаҡ хәбәр итте.
Әңгәмәсе һүҙҙәренсә, республиканың элекке етәксеһенең хәле уртаса ауырлыҡта тип баһалана.
Мортаза Рәхимов табиптар күҙәтеүендә.
Күреү һәләтемде дауаланым, тине ул ProUfu баҫмаһына.
ОРВИ билдәләре булыуы сәбәпле коронавирусҡа анализ алынған.
Сир раҫланмаған.
Компьютер томографияһы аҙ ғына пневмония билдәләрен күрһәткән.
«Башинформ» агентлығы комментарий алыу өсөн «Урал» хәйриә фондына (Мортаза Рәхимов уның рәйесе булып тора) шылтыратты, ләкин телефонды бер кем дә алмай.
Рәсәйҙәргә эшләү, уҡыу һәм дауаланыу өсөн сит илгә сығырға рөхсәт иттеләр
Бөгөндән Рәсәй граждандарына эшләү, уҡыу һәм дауаланыу өсөн сит илгә сығырға мөмкин.
Хөкүмәттең тейешле бойороғона ҡул ҡуйылды, тип хәбәр итте ТАСС Рәсәй хөкүмәте премьер-министры Михаил Мишустинға һылтанма менән.
«Беҙҙең медицина ойошмаларында дауаланырға йыйынған, шулай уҡ бында тәрбиәгә мохтаж яҡын туғандары, опекундары йәки попечителдәре йәшәгән сит ил граждандары ла Рәсәйгә инә ала», — тине министрҙар кабинеты башлығы коронавирус инфекцияһына ҡаршы көрәш буйынса Координация советы президиумы ултырышында.
Хәтерегеҙгә төшөрәбеҙ, коронавирустың таралыуына юл ҡуймаҫ өсөн 2020 йылдың мартында уҡ Рәсәйгә сит ил граждандарын индереүҙе, шулай уҡ күпселек рәсәйҙәр өсөн сығыуҙы ваҡытлыса сикләү тураһында ҡарар ҡабул ителде.
Башҡортостанда Салауат Юлаевҡа арналған флешмоб иғлан ителде
16 июндә Башҡортостандың милли геройы, шағир һәм полководец Салауат Юлаевтың тыуыуына 266 йыл тула.
Быйыл Салауат Юлаев көндәре тәүгә онлайн уҙғарыла.
Башҡортостан Республикаһының Мәҙәниәт министрлығы, Республика халыҡ ижады үҙәге һәм Башҡортостан Республикаһының сәсәндәр үҙәге милли батырҙың тыуған көнө уңайынан флешмоб иғлан итте.
Флешмобта сәсәндәр, халыҡтың ауыҙ-тел ижадын һөйөүселәр ҡатнаша ала.
Улар социаль селтәрҙә #БашҡортСәсәндәре #СалауатМенән #СалауатЮлаев #РЦНТРБ #МКРБ #ЦентрСэсэновРБ хештегы менән Салауат Юлаевҡа арналған йырҙар һәм ҡобайырҙар башҡара, яугир шағирҙың шиғырҙарын һөйләй, видеороликтар менән бүлешә.
Флешмоб 2020 йылдың 12 июненән 16-һына тиклем дауам итә.
Республикала һалым инспекциялары халыҡты ҡабул итә башлай
Башҡортостанда һалым инспекциялары 15 июндән халыҡты ҡабул итә башлай.
Бының өсөн Рәсәй Федераль һалым хеҙмәтенең «Инспекцияға ҡабул итеүгә яҙылыу» интерактив сервисы аша алдан яҙылырға кәрәк.
Инспекцияға килгәндә шәхси һаҡланыу сараларын (медицина битлектәре, бирсәткәләр) файҙаланыу мөһим.
Һалым түләүселәрҙән ҡағыҙ корреспонденцияны (шул иҫәптән һалым һәм бухгалтер иҫәп-хисап ҡағыҙҙарын, бәләкәй һәм урта бизнесҡа субсидиялар биреү өсөн ғаризалар) Рәсәй Федераль һалым хеҙмәтенең территориаль органдарына ингән урындағы бокстар аша ҡабул итәләр.
Һалым хеҙмәтендә билдәләүҙәренсә, һәр хеҙмәтте тиерлек онлайн алырға мөмкин, Федераль һалым хеҙмәте сайтында һәм мобиль ҡушымталарҙа 50-нән ашыу сервис бар.
Һалым буйынса башҡа мәсьәләләрҙе хәл итеү өсөн Федераль һалым хеҙмәте Берҙәм Бәйләнеш үҙәгенең күп каналлы 8-800-222-22-22 телефоны йәки Федераль һалым хеҙмәте Башҡортостан Республикаһы буйынса идаралығының (347) 226-38-00 телефоны буйынса мөрәжәғәт итергә мөмкин.
Башҡортостанда был аҙнала аномаль эҫелек урман янғындарына сәбәпсе булыуы ихтимал
Фото: Башҡортостан Республикаһының Ғәҙәттән тыш хәлдәр буйынса дәүләт комитеты
Башҡортостанда был аҙнала көндөҙгө сәғәттәрҙә һауа температураһының 30 градусҡа тиклем һәм унан юғарыраҡ күтәрелеүе фаразлана.
Урыны менән 35 градусҡа етеүе мөмкин.
Ошондай ҡоро һәм эҫе һауа торошо республика урмандарында янғын хәүефен арттыра, тип хәбәр итә Башгидромет.
Эҫе һауа торошо Урал биләмәһенә ҡеүәтле антициклон килеүе менән бәйле, тип билдәләй синоптиктар.
Өфө урбанистарҙың халыҡ-ара форумын ҡабул итә
Башҡортостандың баш ҡалаһы «Евразия йөрәгенән ҡараш» концепцияһы сиктәрендә урбанистарҙың халыҡ-ара форумын ҡабул итә.
Республика башлығы Радий Хәбиров сараның июнь аҙағында уҙасағын белдерҙе.
«Беҙгә билдәле урбанист Сергей Капков мөрәжәғәт итте һәм тәжрибә менән уртаҡлашыуыбыҙҙы, йәмәғәт киңлектәрен, скверҙарҙы, парктарҙы ойоштороуҙы күрһәтеүебеҙҙе һораны», — тине республика етәксеһе.
Радий Хәбиров Өфө хакимиәтенә халыҡ-ара форумға тиклем «Имәндәр» скверын һәм «Торналар» фонтанын файҙаланыуға тапшырырға ҡушты.
Алдан хәбәр ителгәнсә, яңы яһалма объект июль башында асылырға тейеш ине.
Республикала коронавирус буйынса юғары әҙерлек режимын артабан йомшартыу кисектерелде
Башҡортостан башлығы Радий Хәбиров белдереүенсә, был аҙнала коронавирус буйынса юғары әҙерлек режимын йомшартыу һәм иҡтисадтың башҡа өлкәләрен (4-5 сегмент) асыу көтөлмәй.
«Беҙ вахтасыларҙың иркен йөрөүе сәбәпле 65 йәштән өлкәндәр араһында сирлеләрҙең артыуын теркәй башланыҡ», — тине республика етәксеһе хөкүмәттәге оператив кәңәшмәлә.
Радий Хәбиров һүҙҙәренсә, Башҡортостанда йәшәүселәр «үҙ һаулығына вайымһыҙ ҡарай», сөнки, уның күҙәтеүҙәре буйынса, Өфө парктарында һәм скверҙарында ҡала халҡының 10% ғына битлек кейә.
Республика башлығы муниципалитет етәкселәренән ошо йүнәлештә эште көсәйтеүҙәрен һораны.
Башҡортостанда коронавирус йоҡтороусылар 4 меңдән артҡан
8 июнгә мәғлүмәттәр буйынса, Башҡортостанда 4017 коронавирус инфекциялы иҫәпләнә.
Тәүлек эсендә улар 89-ға артҡан, тип хәбәр итте республиканың һаулыҡ һаҡлау министры Максим Забелин хөкүмәттәге оператив кәңәшмәлә.
Уҙған тәүлектә республикала коронавирустан вафат булғандар һаны статистикаға ярашлы үҙгәрешһеҙ ҡалған һәм 18 кеше тәшкил итә.
Хәҙер Башҡортостан стационарҙарында 1086 сирле ята, уларҙың 41-е – ауыр хәлдә.
1460 кеше амбулатор шарттарҙа дауалана.
Ошо осорҙа 1453 кеше һауыҡҡан, уларҙың 16-һы – уҙған тәүлектә.
Башҡортостанда бөгөн 100 мең халыҡҡа 92 коронавирус инфекциялы тура килә.
Республикала ауырыуҙарҙың һан яғынан артыу темпы 2,2 процент тәшкил итә, тине Забелин.
Роспотребнадзор «Өфө» аэропортына 15 июлдән халыҡ-ара рейстарҙы асырға тәҡдим итте
Роспотребнадзор халыҡ-ара рейстар өсөн тәҡдим иткән аэропорттар исемлеге баҫылып сыҡты.
Туроператорҙар ассоциацияһында билдәләүҙәренә, самолеттар сит илгә 15 июлдән оса башлай.
Тәҡдим ителгәндәр исемлегендә Өфө халыҡ-ара аэропорты ла бар.
Роспотребнадзор Рәсәйҙең түбәндәге ҡалаларын да исемлеккә индерҙе.
Ҡазан
Дондағы Ростов
Һамар
Сорғот
Төмән
Силәбе
Көньяҡ Сахалинск
Махачкала һәм Грозный (Хаж һорауы буйынса)
22 июндә Өфөлә Бөйөк Ватан һуғышы фронтовиктарына һәйкәл асыла
22 июндә Өфө тимер юл вокзалы биләмәһендә Бөйөк Ватан һуғышы йылдарында фронтҡа киткән яҡташтарыбыҙға һәйкәл асыла.
Был хаҡта бөгөн республика ветерандарының йәмәғәт ойошмалары вәкилдәре менән онлайн-осрашыуҙа Башҡортостан башлығы Радий Хәбиров белдерҙе.
«Һәйкәл әҙер.
Беҙ уны 22 июндә — Бөйөк Ватан һуғышы башланған көндә асабыҙ.
Был символик мәғәнәгә эйә тип уйлайым һәм уны кисектерергә теләмәйбеҙ», — тине Хәбиров республика ветерандар советы рәйесе Валерий Шәриповтың һорауына яуап итеп.
Сарала ветерандарҙың ҡатнашыуы йәһәтенән республика башлығы бының эпидемиологик хәлгә бәйле булыуын әйтте.
«Ҡунаҡтар һаны сикле булыр, моғайын», — тип билдәләне ул.
«Быларҙың барыһы ла һеҙҙең именлек өсөн эшләнә.
Беҙ Еңеүҙең 75 йыллығына бик күп саралар планлаштырғайныҡ. Сентябрҙә Икенсе донъя һуғышының тамамланыу йыллығын һеҙҙең менән бергә үткәрербеҙ тип уйлайым», — тип белдерҙе Хәбиров.
Алдан хәбәр ителгәнсә, Башҡортостандан фронтҡа киткән хәрби частар хөрмәтенә һәйкәл бронзанан ҡойолған.
Ул төрлө милләт кейемендәге ете һындан тора һәм республикабыҙҙың күп милләтле булыуын символлаштыра.
Белешмә.
Бөйөк Ватан һуғышы йылдарында республиканан 700 меңдән ашыу кеше фронтҡа киткән, уларҙың 300 меңдән ашыуы әйләнеп ҡайтмаған.
Коронавирус сәбәпле ниндәй дауаханаларҙың бүлексәләре карантинға ябылды – Һаулыҡ һаҡлау министрлығы
Башҡортостан Республикаһы Һаулыҡ һаҡлау министрлығы башлығы Максим Забелин коронавирус сәбәпле сикләү саралары ғәмәлдә булған дауаханаларҙы һанап үтте.
Шишәмбе брифингта Максим Забелин хәбәр итеүенсә, исемлектә туғыҙ медицина ойошмаһы бар.
Улар араһында – Ҡырмыҫҡалы, Бишбүләк, Үрге Тәтешле, Туймазы үҙәк район дауаханалары, Собханғол участка дауаханаһы, Октябрьский ҡала дауаханаһы, Өфөнөң 13-сө ҡала клиник дауаханаһы, Республика ашығыс медицина ярҙамы станцияһы һәм Һәләкәттәр медицинаһы үҙәге.
Өфөлә башҡорт телен популярлаштырыу проекттары менән таныштыралар
18 июндә киске сәғәт 7-лә «Торатау» конгресс-холында «Башҡорт теле: яңы ҡараш» тип аталған сара ойошторола, уның барышында башҡорт телен популярлаштырыу проекттары тәҡдим ителә.
Сара оффлайн һәм онлай уҙғарыла: коронавирус пандемияһы шарттарында бөтәһен дә бер майҙансыҡҡа йыйыу мөмкин түгел.
Проект авторҙары һәм әҙерләүселәре туранан-тура ҡатнаша, ә киң аудитория өсөн БСТ телеканалы эфирында һәм социаль селтәрҙә тура трансляция ойошторола.
Ҡатнашыусыларға башҡорт телен өйрәнеү өсөн видео-дәрестәр һәм мобиль ҡушымталар, «Бәйләнештә» һәм iTunes медиаплеерында беренсе башҡорт подкастары, «Аҫылташ» әүҙем үҫешкән йәштәр бренды тураһында һөйләйҙәр.
Ойоштороусыһы – Башҡорт телен һаҡлау һәм үҫтереү фонды.
Махсус ҡунаҡ – ZAINETDIN.
Башҡортостанда яңы йәшәү минимумы дәүмәле билдәләнде
Башҡортостан Хөкүмәте 2020 йылдың беренсе кварталында халыҡтың йән башына йәшәү минимумы дәүмәлен 9442 һум күләмендә билдәләне.
Эшкә һәләтле халыҡ өсөн ул — 10 025, пенсионерҙарға — 7695, балаларға — 9519 һум тәшкил итә, тип хәбәр иттеләр Башҡортостан Республикаһы Ғаилә, хеҙмәт һәм халыҡты социаль яҡлау министрлығының матбуғат хеҙмәтенән.
Рәсәй субъекты кимәлендә билдәләнгән йәшәү минимумы социаль программаларҙы әҙерләгәндә һәм тормошҡа ашырғанда халыҡтың йәшәү кимәлен баһалау өсөн тәғәйенләнгән.
Ул төбәк бюджетын формалаштырғанда әһәмиәткә эйә.
Ошо күрһәткестән сығып, аҙ тәьмин ителгән граждандарға социаль ярҙам күләме иҫәпләнә.
Республикала коронавирус йоҡтороусылар һаны 4 113-кә еткән
9 июнгә мәғлүмәттәр буйынса, Башҡортостанда 4 113 коронавирус инфекциялы иҫәпләнә.
Тәүлек эсендә улар 96-ға артҡан, тип хәбәр ителә стопкоронавирус.рф порталында.
4 113 кешенең 2 590-ы — актив сирле, 1 505-е һауыҡҡан.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Рәсәй төбәктәрендә һуңғы тәүлектә коронавирус йоҡтороуҙың 8 595 осрағы раҫланған, 171 кеше вафат булған.
Бер тәүлектә илдә 11 709 кеше һауыҡҡан.
Дөйөм алғанда, бөгөн Рәсәйҙә 485 253 сирле иҫәпләнә, уларҙың 242 397-һе һауыҡҡан, 6 142 кеше яҡты донъя менән хушлашҡан.
Әлеге мәлдә илдә коронавирусҡа 13,2 миллиондан ашыу тикшереү үткәрелгән.
Һуңғы тәүлектә генә төбәктәрҙә 238,6 мең тест эшләнгән.
Рәсәйҙә коронавирусҡа шик булған 320,5 меңдән ашыу кеше медицина күҙәтеүенә алынған.
Милли матбуғатҡа ярҙам итеү маҡсаты менән уҙғарылған акцияла төп бүләкте ауыл фельдшеры отто
Бөтә донъя башҡорттары ҡоролтайының 25 йыллығы уңайынан «Башҡортостандың милли матбуғатына ярҙам ит» акцияһы еңеүселәренең исемдәре билдәле булды.
Һөҙөмтәләр «Юлдаш» радиоһының «Теге өсәү» тапшырыуы эфирында иғлан ителде.
Акция 23 майҙан 9 июнгә тиклем барҙы.
Акция тураһында уҡыған 165 мең кешенең 700-ҙән ашыуы ғына бөтә шарттарҙы үтәй алды һәм улар араһында бүләк уйнатылды.
Осраҡлы һандар генераторы еңеүселәрҙе – Ҡоролтай, «Юлдаш» радиоһы төркөмдәре һәм социаль селтәрҙә 13 баҫмаға яҙылыусыларҙы билдәләне.
Уңыш Учалы районынан Әлфиә Күсәеваға, Баймаҡ районынан Земфира Ғүмәроваға йылмайҙы.
Уларға 10 000 һәм 20 000 һум аҡса бирелә.
Ә төп бүләкте – 30 000 һум аҡсаны Әбйәлил районынан Нурия Усманова отто.
«Теге өсәү» тапшырыуы алып барыусыларына тура эфирҙа еңеүсе менән аралашыу бәхете тейҙе.
Нурия Усманова Ишкилде ауылында фельдшер булып эшләй һәм байтаҡ йылдар республика, район гәзит-журналдарын алдыра.
«Социаль селтәрҙә күп кенә башҡорт төркөмдәренә яҙылғанмын.
Улар аша беҙ күп нәмәләр беләбеҙ, республика һәм район яңылыҡтары менән танышып барабыҙ.
Ләкин ғәҙәт буйынса гәзит-журнал да уҡыйбыҙ.
Гәзит-журналдар – күңел аҙығы ул.
Бер ҡасан да башҡорт баҫмаларына яҙылмай ҡалғаным юҡ», — ти еңеүсе.
Шулай уҡ өс ҡатнашыусы «Юлдаш» һәм «Ашҡаҙар» радиоларынан бүләктәр отто, ә тағы 13 кешегә башҡорт гәзите йәки журналына яҙылыу эләкте.
Акцияны ойоштороусылар – Бөтә донъя башҡорттары ҡоролтайы, «Юлдаш» радиоһы, Матбуғат һәм киң мәғлүмәт саралары агентлығы әүҙем яҙылыусыларға милли матбуғатҡа тоғролоҡтары һәм баҫма гәзит-журналдар менән ҡыҙыҡһыныуҙары өсөн рәхмәт белдерҙе.
Башҡортостанда агросәнәғәт комплексы предприятиелары маҡсатлы уҡытыу өсөн сығымдарҙың 90% тиклемен ҡайтара ала
Фото: Башҡортостан Ауыл хужалығы министрлығының матбуғат хеҙмәте
Башҡортостан ауыл хужалығы предприятиелары бюджет аҡсаһы иҫәбенә белгестәр әҙерләй ала, уҡытыу өсөн аҡсаның бер өлөшөн – 10 процентын ғына түләргә кәрәк.
Рәсәйҙең «Ауыл биләмәләрен комплекслы үҫтереү» дәүләт программаһына үҙгәрештәр индерелде. Хәҙер ауыл хужалығы тауарҙарын етештереүселәр 2021 йылдан университетта студенттарҙы маҡсатлы уҡытыу тураһында килешеү буйынса сығымдарҙың 90 процентҡа тиклемен, ә колледждарҙа 30 процентҡа тиклемен ҡайтара ала.
Мәҫәлән, студент, предприятие һәм Башҡорт дәүләт аграр университеты араһында маҡсатлы уҡытыу өсөн өс яҡлы килешеү төҙөлә.
Предприятие семестр һайын студенттың уҡыуы өсөн аҡса түләй һәм йыл аҙағында республика Ауыл хужалығы министрлығына тейешле субсидия алыу өсөн документтар тапшыра.
Аграр ведомствоның матбуғат хеҙмәтендә билдәләүҙәренсә, ағымдағы йылда уҡ (беренсе семестр өсөн) предприятиеға 30 процентҡа тиклемен ҡайтаралар, ә киләһе уҡыу йылынан агрокомпанияның белгесте уҡытыу өсөн сығымдары 10 процент ҡына була.
Көндөҙгө бүлектә һәм ситтән тороп уҡырға мөмкин.
Тулыраҡ мәғлүмәтте Башҡортостан Республикаһы Ауыл хужалығы министрлығының фәнни-белем биреү учреждениелары менән үҙ-ара эш итеү бүлегендә алырға мөмкин. Телефон: +7 (347) 218-05-44.
Ғаризаларҙы presnyakov.kv@bashkortostan.ru, almakaeva.rn@bashkortostan.ru почтаһына ебәрергә кәрәк.
Республикала 700-ҙән ашыу табип коронавирус йоҡторған
Башҡортостанда COVID-19 йоҡторған медицина хеҙмәткәрҙәре һаны 716 -ға еткән, тип хәбәр итте «Коммерсант-Өфө» Роспотребнадзорҙың төбәк идаралығына һылтанма менән.
Уларҙың 194-е — Ҡыуатов исемендәге Республика клиник дауаханаһы, 55-е — Бәләбәй үҙәк район дауаханаһы хеҙмәткәре. 23 табип — Иҫәнғол үҙәк район дауаханаһынан, 18-е — Республика онкология диспансерынан, 17-һе  — 13-сө ҡала клиник дауаханаһынан, 9 хеҙмәткәр — Бишбүләк район дауаханаһынан.
26 майҙа республика Һаулыҡ һаҡлау министрлығы инфекция йоҡторған 300 медицина хеҙмәткәре тураһында хәбәр иткәйне.
Бөгөнгә Башҡортостанда сир йоҡтороусыларҙың дөйөм һаны – 4 меңдән ашыу.
Шулай итеп, улар араһында медицина хеҙмәткәрҙәре 17% яҡын.
Башҡортостандың көньяҡ райондарында 5-се класлы ғәҙәттән тыш янғын хәүефе иғлан ителде
8-11 июндә Башҡортостандың көньяҡ райондарында 5-се класлы ғәҙәттән тыш янғын хәүефе көтөлә.
Республика Ғәҙәттән тыш хәлдәр министрлығы мәғлүмәттәре буйынса, 5-се класлы янғын хәүефендә урман янғындары теләһә ниндәй асыҡ ут сығанағынан сыға, ныҡ яна һәм ут тиҙ тарала.
«Хатта ташланған тәмәке йәки шырпы осҡоно ла янғын сығыуға сәбәпсе булыуы һәм ҙур зыян килтереүе мөмкин», — тип иҫкәртәләр ведомствола.
Рәсәй Ғәҙәттән тыш хәлдәр министрлығының Башҡортостан Республикаһы буйынса баш идаралығы халыҡты ут менән эш иткәндә ныҡ һаҡ булырға һәм янғын хәүефһеҙлеге ҡағиҙәләрен үтәргә: һүндерелмәгән тәмәке төпсөгө, шырпы ташламаҫҡа, усаҡты ҡарауһыҙ ҡалдырмаҫҡа, елле көндә уны яҡмаҫҡа саҡыра.
Шешәләрҙе йәки быяла киҫәктәрен ҡояшлы урында ҡалдырырға ярамай, улар, ҡояш нурҙарын бер фокусҡа йыйып, яндырғыс линзалар кеүек эшләп китеүе мөмкин.
Хәүеф килеп тыуған осраҡта 112 номеры буйынса махсус хеҙмәттәрҙе саҡырырға кәрәк.
Баланы йәш ярымға тиклем ҡарау буйынса минималь пособие ике тапҡырға артты
Беренсе баланы йәш ярымға тиклем ҡарау буйынса пособиеның минималь күләме 3 375 һумдан 6 752 һумға тиклем арттырыла.
Рәсәй президенты Владимир Путин тейешле законға ҡул ҡуйҙы.
Документтың тексы рәсми хоҡуҡи мәғлүмәт порталында баҫылған.
Хәтерегеҙгә төшөрәбеҙ, 11 майҙа президент бала тәрбиәләү буйынса пособие күләмен арттырырға тәҡдим иткәйне.
Уның һүҙҙәренсә, эшләмәгән граждандар, шул иҫәптән студенттар ошондай пособие ала.
Ҡағиҙә булараҡ, улар – ярҙамға мохтаж йәш ата-әсәләр.
Бынан тыш, декрет ялы осоронда эшһеҙ ҡалғандар өсөн пособиеның максималь күләме арта.
6000-дән 13 504 һумға тиклем.
Был сара бала тәрбиәләгән, ләкин ваҡытлыса эшкә яраҡһыҙлыҡ осрағына мотлаҡ социаль страховкалау ҡаралмаған эшһеҙ ҡалған йөклө әсәләргә йәки опекундарға ярҙам күрһәтеүгә йүнәлтелгән.
Радий Хәбиров коронавирус арҡаһында юғары әҙерлек режимы тураһында указға үҙгәрештәр индерҙе
Фото: Башҡортостан Республикаһы башлығы сайты
Башҡортостан башлығы Радий Хәбиров коронавирус таралыу хәүефе менән бәйле юғары әҙерлек режимы тураһында указға сираттағы үҙгәрештәр индерҙе.
Документтың яңы редакцияһына ярашлы, 17 йәшкә тиклемге балаларға киске сәғәт 10-дан иртәнге 10-ға ҡәҙәр йәмәғәт урындарында ата-әсәһеҙ йөрөргә ярамай.
Шулай уҡ 15 июндән практик әҙерлек, шул иҫәптән төрлө категориялы транспорт водителдәрен уҡытыу менән бәйле өҫтәмә һөнәри белем биреү программалары буйынса эшләгән мәғариф ойошмаларының эше тергеҙелә.
22 июндән штатта медицина персоналы булған балалар шифаханалары, профилакторийҙар һәм шифахана-һауыҡтырыу лагерҙары эшләй башлай.
15 июндән уларҙы асыуға әҙерлек башлана.
Башҡортостанда үпкәне яһалма елләтеү аппаратына тоташтырылған коронавируслы пациенттар һаны йәнә артҡан
Башҡортостан дауаханаларында тәүлек эсендә үпкәне яһалма елләтеү аппаратына мохтаж яңы коронавирус инфекция диагнозлы пациенттар һаны дүрт кешегә артҡан.
Шулай итеп, 10 июнгә республикала үпкәне яһалма елләтеү аппаратына тоташтырылған сирлеләрҙең дөйөм һаны – 12. 28 кешенең хәле ауыр тип баһалана.
Тәүлек эсендә уларҙың һаны өсәүгә кәмегән.
«Уҙған тәүлектә 135 кеше һауығып сыҡҡан.
Ошо осорҙа бөтәһе 1640 кеше һауыҡҡан», — тип хәбәр иттеләр Башҡортостан Һаулыҡ һаҡлау министрлығының матбуғат хеҙмәтенән.
1470 пациент яңы коронавирустан өйҙә дауалана, сөнки инфекцияны еңел формала үткәрә.
Стационарҙа – 1066.
Һуңғы тәүлектә лаборатория хеҙмәткәрҙәре 6016 тикшереү үткәргән, 5714 кеше тикшерелгән.
Баланы ҡотҡарған ваҡытта һәләк булған студенттың кәүҙәһен Тажикстанға оҙаталар
Башҡорт дәүләт аграр университетының 18 йәшлек студенты Хажиморат Каландаровты бөгөн Өфөлә һәм тыуған иле Тажикстанда герой тип иҫәпләйҙәр.
Егет «Ҡояшлы» пляжында ял иткәндә Ағиҙел йылғаһында һыуға батып барған бала өсөн ғүмерен биргән.
Ә үҙе йөҙөп сыға алмаған, хәле бөткән.
Аграр университет студенты һәләк булғандан һуң, геройҙың ватандаштары егеттең кәүҙәһен тыуған иленә ҡайтарыу өсөн аҡса йыя башлаған.
Уны унда һуңғы юлға оҙаталар.
Тажикстандан студентты үлгәндән һуң бүләкләргә йыйыналар.
Ғәскәров исемендәге ансамбль артисы Айбулат Баһауетдинов халыҡ-ара проектта ҡатнаша
Фәйзи Ғәскәров исемендәге дәүләт академия халыҡ бейеүҙәре ансамбле артисы Айбулат Баһауетдинов бейеү сәнғәтенә арналған халыҡ-ара онлайн-проектта ҡатнаша.
Коллективтың матбуғат хеҙмәтенән хәбәр итеүҙәренсә, сығышты 12 июндә киске сәғәт 6-ла (Мәскәү ваҡыты) instagram.com/idc.danceisdance аккаунтында ҡарарға мөмкин.
«Мин башҡорт бейеүен халыҡ-ара кимәлдә танытыуыма, ысын башҡорт рухын күрһәтеүемә шатмын.
Халҡыбыҙҙың бик ҡыҙыҡлы тарихы, бай мәҙәни мираҫы бар, башҡорт бейеүе уның айырылғыһыҙ өлөшө булып тора», — ти Айбулат Баһауетдинов.
International Dance Center — донъяның профессиналь артистары төрлө бейеү йүнәлештәре буйынса онлайн оҫталыҡ дәрестәре үткәргән проект ул.
Ай һайын проектты ойоштороусылар яңы йүнәлештәр менән таныштыра.
Июнь халыҡ бейеүе айы булды.
Тәүге оҫталыҡ дәресен Рәсәйҙең атҡаҙанған артисы, Игорь Моисеев исемендәге ансамбль артисы Рәмил Мехдиев, артабан Кубань казак хорының балет артистары Варвара Губарева һәм Ангелина Демина күрһәтте.
Бер тәүлектә республикала 81 кеше коронавирус йоҡторған
10 июнгә мәғлүмәттәр буйынса, Башҡортостанда 4 194 коронавирус инфекциялы иҫәпләнә.
Бер тәүлектә улар 81-гә артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
4 194 кешенең 2 536-һы – актив сирле, 1640-ғы һауыҡҡан.
Һуңғы тәүлектә Рәсәй төбәктәрендә коронавирус йоҡтороуҙың 8 404 осрағы раҫланған, 216 кеше вафат булған.
Бер тәүлектә илдә 10 386 кеше һауыҡҡан.
Дөйөм алғанда, бөгөн Рәсәйҙә 493 657 сирле иҫәпләнә, уларҙың 252 783-ө һауыҡҡан, 6 358 кеше яҡты донъя менән хушлашҡан.
Әлеге ваҡытта илдә коронавирусҡа 13,5 миллиондан ашыу тикшереү үткәрелгән.
Һуңғы тәүлектә генә төбәктәрҙә 291 меңгә яҡын тест эшләнгән.
Рәсәйҙә коронавирусҡа шик булған 318 меңдән ашыу кеше медицина күҙәтеүенә алынған.
Булат Йосопов Башҡортостандың халыҡ шағиры Рәми Ғарипов тураһында фильмдың кинопробаһын тәҡдим итте
Режиссер Булат Йосопов «Рәми. Шағир көндәлеге» нәфис фильмының кинопробаһын тәҡдим итте.
Хәтерегеҙгә төшөрәбеҙ, фильм Башҡортостандың халыҡ шағиры Рәми Ғариповҡа арналған.
Кадрҙар Өфөнөң Матбуғат йортонда төшөрөлгән.
Төп геройҙы Башҡортостандың атҡаҙанған артисы, М.Ғафури исемендәге Башҡорт академия драма театры актеры Артур Ҡунаҡбаев уйнай.
«Был әлегә фильм түгел!
Был – кинопроба!
Шуға ҡаты хөкөм итмәгеҙ.
Был роликта мин бөйөк шағир тураһында фильмдың атмосфераһын һәм фактураһын эҙләнем, — тип хәбәр итте режиссер үҙенең сәхифәһендә.
— Коронавирус паузаһынан һуң фильмды барыбер төшөрөрбөҙ тип ышанам!».
Рәми Ғарипов тураһында фильм — «Беренсе Республика» трилогияһының һуңғы өлөшө. Уға «Бабич» һәм «Беренсе Республика» картиналары инә, өсөнсө өлөшө — «Рәми. Шағир көндәлеге».
Трилогия республиканың күренекле мәҙәниәт эшмәкәрҙәренә арналған.
Фильмдың ижади төркөмө – сценаристар Таңсулпан Бабичева, Гөлсәсәк Саламатова, ҡуйыусы рәссамдар – Рөстәм Баймөхәмәтов, Әлиә Байрамғолова, продюсерҙар – Леонид Филинов, Юнир Әминев, Гөлсәсәк Саламатова.
Башҡортостанда йәй ниндәй була – синоптиктар фаразы
Белгестәр мәғлүмәте буйынса, республика биләмәһендә норманан тайпылыш көтөлмәй.
Әйтәйек, июнь, күптәр тойоп өлгөргәнсә, үҙгәреүсән була.
Айҙың тәүге яртыһында термометр бағанаһы юғары күтәрелһә лә, был оҙаҡҡа түгел.
Ай уртаһында уҡ ямғырҙар башлана.
Ә төндә һауа температураһы һиҙелерлек түбәнәйә.
Яуым-төшөмгә килгәндә, июндә уларҙың күп кенә булыуы күҙаллана.
Июлдә Башҡортостанда эҫе һауа торошо көтөлә.
Температура тирбәлә, ҡайһы берҙә күктә болоттар килеп сыға, ләкин ай буйына тиерлек эҫе һауа торошо һаҡлана.
Был айҙа яуым-төшөм көтөлмәй.
Йәшен йәки ямғыр булһа ла, әлеге күренеш оҙаҡҡа һуҙылмай, тиҙ тамамлана.
Августа синоптиктар республикала ямғыр, шул иҫәптән оҙайлы ямғыр яуасағын фаразлай.
Айҙың икенсе декадаһында һауа температураһы төндә түбәнәйә башлай, көндөҙ иһә ярайһы уҡ юғары ҡала.
Баш ҡалала 54 машиналыҡ кинотеатр асыла
Фото: Алина Сөләймәнова, Fb
Тиҙҙән Өфөлә автокинотеатр йәғни машинала ултырған тамашасыларға фильмдар күрһәтеү өсөн асыҡ һауалағы кинотеатр асыла.
Был хаҡта 9 июндә социаль селтәрҙә Өфө хакимиәте башлығы урынбаҫары Алина Сөләймәнова хәбәр итте.
Автомобилдәр һәм ҙур экран өсөн майҙансыҡ М.Ғафури исемендәге паркта, Р.Зорге урамы яғынан урынлаштырыла.
«Ковидлы» йәй һәм кинотеатрҙарҙың ябыҡ булыуы сәбәпле ошондай ҡарар ҡабул ителде.
«Беҙ Өфөлә 54 машиналыҡ автокинотеатр асыу өҫтөндә эшләйбеҙ.
Был беҙҙең коронавирусҡа яуабыбыҙ.
Өфөлә барыбер йәй була!
Күңел асыуҙар ҙа төрлө.
Тиҙҙән асыу тантанаһы», — тип яҙҙы ҡала хакимиәте башлығы урынбаҫары.
Өфөлә филармонияның элекке солисы Сулпан Хөсәйенова ҡапыл вафат булған
Өфөлә Башҡорт дәүләт филармонияһының элекке солисы Сулпан Хөсәйенова ҡапыл донъя ҡуйған.
Уға 43 йәш булған.
М.Ғафури исемендәге Башҡорт театрындағы коллегалары хәбәр итеүенсә (һуңғы йылдарҙа Сулпан Хөсәйенова унда гример булып эшләгән), ул өйөндә үлгән.
Йыш ҡына йөрәге ауыртыуға зарланған.
Уның ҡыҙы ҡалған.
Сулпан Хөсәйенова Өфө сәнғәт училищеһын һәм Башҡорт дәүләт университетын тамамлаған.
Тамашасылар уны һөйләшеү жанры артисы, концерттар алып барыусы, эстрада төркөмдәре солисы тип хәтерләй.
Хушлашыу Свердлов урамы, 47 адресы буйынса 11 июндә иртәнге сәғәт 10-да була.
Мәрхүмәнең атаһы – Башҡорт драма театры актеры, Башҡортостандың халыҡ артисы Әхәт Хөсәйеновтың, шулай уҡ туғандарының һәм яҡындарының ауыр ҡайғыһын уртаҡлашабыҙ.
Туризм буйынса федераль агентлыҡ 1 июлдән туристик миҙгелдең башланыуына иҫәп тота
Рәсәйҙә 1 июлдән туристик миҙгелдең башланыуы ихтимал.
Был хаҡта Туризм буйынса федераль агентлыҡ башлығы Зарина Догузоваға һылтанма менән ТАСС хәбәр итте.
«Беҙ июнь айында 1 июлдән курорт миҙгеле башланыуға әҙерлек алып барыласағын аңлайбыҙ.
Һис шикһеҙ, күп нәмә һәр төбәктәге эпидемиологик хәлгә бәйле.
Ләкин беҙ мөмкин булғандың барыһын да эшләйбеҙ һәм 1 июлдән рәсәйҙәр илебеҙ буйлап иркенләп сәйәхәт итә алыр тип иҫәп тотабыҙ, әлбиттә, барлыҡ хәүефһеҙлек сараларын үтәү мотлаҡ», — тип Догузованың һүҙҙәрен килтерә баҫма.
Рәсәйҙең теге йәки был төбәгендә туристик тармаҡтың нисек эшләүе хаҡында мөһим мәғлүмәт Russia.Travel порталында күренә.
Ғәҙәттән тыш хәлдәр министрлығы республикала йәшәүселәрҙе «дауыл» хаҡында иҫкәртә
Башҡортостандың Ғәҙәттән тыш хәлдәр министрлығы республикала йәшәүселәрҙе һауа торошоноң боҙолоуы тураһында иҫкәртә.
Синоптиктар мәғлүмәттәре буйынса, 12 июндә республикала урыны менән боҙ-борсаҡ, елдең тиҙлеге секундына 15-20 метрға етеүе көтөлә.
Һауа температураһы төндә 12-17, көндөҙ 22-27 градус була.
12 июндән 15-енә тиклем Башҡортостандың көньяҡ райондарында ғәҙәттән тыш янғын хәүефе һаҡлана.
Бофорт шкалаһы буйынса, елдең секундына 17-20 метр тиҙлектә иҫеүе – «дауыл».
Ошондай ел ваҡытында ағастарҙың ботаҡтары һына.
Бындай һауа торошо йылға транспорты төрҙәре өсөн хәүефле.
Башҡортостанда «Ирәмәл» тәбиғәт паркы асыла
12 июндән «Ирәмәл» тәбиғәт паркы асыла.
Был хаҡта парктың «Бәйләнештә»ге рәсми төркөмөндә хәбәр ителә.
Парк етәкселеге хәүефһеҙлек тураһында онотмауҙы һәм сүп-сар ҡалдырмауҙы һорай.
Яңы коронавирус инфекцияһының таралыуына юл ҡуймаҫ өсөн 27 марттан паркка барыу тыйылғайны.
Республикала 4,3 меңгә яҡын кеше коронавирус йоҡторған
11 июнгә мәғлүмәттәр буйынса, Башҡортостанда 4 273 коронавирус инфекциялы сирле иҫәпләнә.
Тәүлек эсендә улар 79-ға артҡан, тип хәбәр ителә стопкоронавирус.рф порталында.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
4 273 кешенең 2 514-е — актив сирлеләр, 1 741-е  һауыҡҡан.
Һуңғы тәүлектә Рәсәй төбәктәрендә коронавирус йоҡтороуҙың 8 779 осрағы раҫланған, 174 кеше вафат булған.
Бер тәүлектә илдә 8 367 кеше һауыҡҡан.
Дөйөм алғанда, бөгөн Рәсәйҙә 502 436 сирле иҫәпләнә, уларҙың 261 150-һе һауыҡҡан, 6 532 кеше яҡты донъя менән хушлашҡан.
Әлеге ваҡытта илдә коронавирусҡа 13,8 миллиондан ашыу тикшереү үткәрелгән.
Һуңғы тәүлектә генә төбәктәрҙә 330 меңгә яҡын тест эшләнгән.
Рәсәйҙә коронавирусҡа шик булған 322 мең самаһы кеше медицина күҙәтеүенә алынған.
Башҡортостандың Шишмә районында хакимиәт башлығы алмашынды
Башҡортостандың Шишмә районында хакимиәт башлығы алмашынды.
2005 йылдан муниципалитетҡа етәкселек иткән Флүр Уразмәтов урынын Рәсәй Ғәҙәттән тыш хәлдәр министрлығының Башҡортостан буйынса баш идаралығы дәүләт янғынға ҡаршы хеҙмәтенең 22-се янғын-ҡотҡарыу отряды начальнигы Ришат Мансуровҡа бирҙе.
Был хаҡта Башҡортостан башлығы Радий Хәбировтың Шишмә районы активы менән осрашыу йомғаҡтары буйынса билдәле булды.
Радий Хәбиров һүҙҙәренсә, кандидат сығышы менән Шишмә районынан, эшләү осоронда ул үҙен белемле етәксе итеп күрһәтте һәм хәҙер туплаған тәжрибәһен муниципалитет мәнфәғәте өсөн ҡуллана ала.
Республика башлығы Флүр Уразмәтовҡа күп йыллыҡ һәм намыҫлы хеҙмәте өсөн рәхмәт хаты тапшырҙы һәм уның тәжрибәһе артабан да Башҡортостандың дәүләт менән идара итеү структураһында кәрәк буласағын билдәләне.
«Район үҫешенең һуңғы 16 йылы Флүр Зиннур улы менән бәйле.
Был осор бик ыңғай булды.
Район иҡтисадының һәйбәт торошо өсөн рәхмәтлемен, барлыҡ ҙур предприятиеларҙа модернизация үткәрелгән.
Социаль өлкә бик әүҙем үҫешкән.
Шуға күрә ғорурланырлыҡ уңыштарығыҙ бар», — тине Радий Хәбиров.
Республикала Рәсәй көнө алдынан почта бүлексәләре нисек эшләй
2020 йылдың 12 июнендә республиканың почта бүлексәләре өсөн ял була, тип хәбәр иттеләр Башҡортостан Республикаһы Федераль почта элемтәһе идаралығының матбуғат хеҙмәтенән.
Өфөлә 450000 (Ленин урамы, 28) һәм 450112 (Ульяновтар урамы, 36), шулай уҡ Стәрлетамаҡта 453100 (Коммунистик урамы, 30) бүлексәләре генә иртәгә шәмбе графигы буйынса эшләй.
Бөгөн почта бүлексәләре аҙнаның ошо көнө өсөн билдәләнгән график буйынса эшләй, эш ваҡыты бер сәғәткә ҡыҫҡара.
Ҡайһы бер ауыл почта бүлексәләре өсөн башҡа эш режимы билдәләнеүе мөмкин, тип өҫтәнеләр Федераль почта элемтәһе идаралығында.
Башҡортостандың 49 районы хужалығы бесәнгә төштө
Республиканың 49 районы хужалығы бесәнгә төштө.
Малдарға ҡышҡылыҡҡа аҙыҡ запасы ауыл хужалығы предприятиеларының хәҙер нисек эшләүенә бәйле.
Хәтерегеҙгә төшөрәбеҙ, быйыл аграрийҙар 760 мең тонна бесән һәм 1500 мең тонна сенаж әҙерләргә йыйына.
10 июнгә республика хужалыҡтарында 30,6 мең гектар күп йыллыҡ үлән үлән сабылған, йәки планға ҡарата 7 процент.
Әлегә сабыу темпы буйынса Илеш һәм Дүртөйлө райондары алда бара, уларҙа 2,1 мең гектар үлән сабылған, тип билдәләнеләр Башҡортостан Ауыл хужалығы министрлығының матбуғат хеҙмәтендә.
Ғалим, профессор, Өфө сәнғәт институтының элекке ректоры Зиннур Нурғәлин вафат булған
Әҙәбиәтсе, Башҡортостан Республикаһы Фәндәр академияһының почетлы академигы, филология фәндәре докторы, тарих фәндәре кандидаты, профессор, Башҡорт АССР-ының атҡаҙанған фән эшмәкәре, З.Исмәғилев исемендәге Өфө дәүләт сәнғәт институтының элекке ректоры Зиннур Нурғәлин 92-се йәшендә донъя ҡуйған.
Зиннур Әхмәҙи улы Нурғәлин 1928 йылдың 4 октябрендә Башҡорт АССР-ының Тамьян-Ҡатай кантоны Ташбулат ауылында тыуған (хәҙер Башҡортостан Республикаһының Әбйәлил районы).
Һуғыш йылдарында, бала ғына булыуына ҡарамаҫтан, колхозда тир түгә.
1944-1953 йылдарҙа тыуған ауылында уҡытыусы булып эшләй.
1953 йылда Силәбе педагогия институтын тамамлай.
Шул уҡ йылда «Совет Башҡортостаны» республика гәзите редакцияһында үҙ хәбәрсе булып эшләй башлай. 1959 йылда Өфөлә өлкә юғары партия мәктәбенең журналистика бүлеген тамамлай.
Һуңынан йәнә «Совет Башҡортостаны» гәзитендә бүлек мөдире һәм мөхәррир урынбаҫары булып эшләүен дауам итә. 1962 йылда – Журналистар союзына, 1978 йылда Яҙыусылар ойошмаһына инә.
1965-1968 йылдарҙа КПСС-тың Үҙәк комитеты ҡарамағындағы Ижтимағи фәндәр академияһында уҡый.
Тарихи темаға кандидатлыҡ диссертацияһын уңышлы яҡлай, һуңынан филология фәндәре докторы булып китә.
1968 йылдан алып Зиннур Нурғәлин Өфө дәүләт сәнғәт институтында эшләй, уның ректоры (1988–2000), профессор була.
2000 йылдан алып Өфө сәнғәт академияһының философия һәм тарих кафедраһын етәкләй.
Республикала ял көндәрендә йылы һәм ямғырлы була
Башҡортостанда алдағы ял көндәрендә йылы һәм ямғырлы була.
Синоптиктар мәғлүмәте буйынса, Рәсәй көнөндә, 12 июндә, республикала урыны менән ҡыҫҡа ваҡытлы ямғыр фаразлана.
Айырым райондарҙа көндөҙ йәшен, боҙ-борсаҡ.
Ел көнбайыштан, йүнәлешен төньяҡҡа үҙгәртеп талғын, йәшен ваҡытында көсәйеүсән.
Һауа температураһы төндә +12, +17, көндөҙ+22, +27 градус була.
Шәмбе, 13 июндә,урыны менәнҡыҫҡа ваҡытлы ямғыр яуыуы көтөлә.
Ел төньяҡ-көнсығыштан талғын, көндөҙ киҫкен.
Термометр бағанаһы төндә 10-15 градус, төньяҡ һәм таулы райондарҙа +5-кә тиклем, көндөҙ +19, +24, көньяҡта +28-гә тиклем.
Йәкшәмбе, 14 июндә, аяҙ һауа торошо була, республикала урыны менән бер аҙ ямғыр яуа.
Һауа температураһы төндә +9,+15, көндөҙ +18,+22 градус тәшкил итә.
Республикала ял көндәрендә йылы һәм ямғырлы була
Башҡортостанда алдағы ял көндәрендә йылы һәм ямғырлы була.
Синоптиктар мәғлүмәте буйынса, Рәсәй көнөндә, 12 июндә, республикала урыны менән ҡыҫҡа ваҡытлы ямғыр фаразлана.
Айырым райондарҙа көндөҙ йәшен, боҙ-борсаҡ.
Ел көнбайыштан, йүнәлешен төньяҡҡа үҙгәртеп талғын, йәшен ваҡытында көсәйеүсән.
Һауа температураһы төндә +12, +17, көндөҙ+22, +27 градус була.
Шәмбе, 13 июндә,урыны менәнҡыҫҡа ваҡытлы ямғыр яуыуы көтөлә.
Ел төньяҡ-көнсығыштан талғын, көндөҙ киҫкен.
Термометр бағанаһы төндә 10-15 градус, төньяҡ һәм таулы райондарҙа +5-кә тиклем, көндөҙ +19, +24, көньяҡта +28-гә тиклем.
Йәкшәмбе, 14 июндә, аяҙ һауа торошо була, республикала урыны менән бер аҙ ямғыр яуа.
Һауа температураһы төндә +9,+15, көндөҙ +18,+22 градус тәшкил итә.
1 июлдә эшләгән өсөн рәсәйҙәргә икеләтә түләнә
1 июль — Рәсәй Федерацияһы Конституцияһына үҙгәрештәр индереү буйынса дөйөм Рәсәй тауыш биреү көнөндә эшләгән өсөн рәсәйҙәр арттырылған түләү ала.
Был хаҡта шаршамбы Федерация Советының социаль сәйәсәт буйынса дәүләт комитеты башлығы Инна Святенко белдерҙе.
«Тауыш биреү көнөндә эшләгән өсөн арттырылған күләмдә түләү ҡаралған.
Ял һәм байрам көндәрендә түләү тәртибе Рәсәй Федерацияһы Хеҙмәт кодексының 153-сө статьяһы менән көйләнә, түләү үҙенсәлектәре хеҙмәткәрҙәр өсөн ниндәй түләү системаһы билдәләнеүгә бәйле», — тип Святенконың һүҙҙәрен килтерә ТАСС.
Хеҙмәт кодексы буйынса, ял йәки байрам көндәрендә эшләгән өсөн хеҙмәткәргә икеләтә эш хаҡы иҫәпләнә.
Дөйөм Рәсәй тауыш биреү көнөндә эшләмәгән граждандар ҙа хеҙмәт хаҡын һаҡлап ҡала, тип өҫтәне ул.
Ул 200-ҙән ашыу ғилми хеҙмәт авторы.
«Ағиҙел ҡайҙан башлана?», «Дәүерҙәр һулышы», «Хәҡиҡәт бәхәстә тыуа» һәм башҡа китаптары бар.
1978 йылда Зиннур Нурғәлинға «Башҡорт АССР-ның атҡаҙанған фән эшмәкәре» тигән почетлы исем бирелә.
Ким Әхмәтйәнов исемендәге премия лауреаты.
Ғалимдың туғандарының һәм яҡындарының ауыр ҡайғыһын уртаҡлашабыҙ.
Бөтә донъя башҡорттары ҡоролтайы «Антиконтрафакт» ассоциацияһы менән хеҙмәттәшлекте яйға һалды
10 июндә Бөтә донъя башҡорттары ҡоролтайының штаб-фатирында «Рәсәй Федерацияһының хоҡуҡ һаҡлау органдары һәм махсус хеҙмәттәре хеҙмәткәрҙәре ассоциацияһы» Дөйөм Рәсәй йәмәғәт ойошмаһының Башҡортостан төбәк бүлексәһе менән хеҙмәттәшлек тураһында килешеү төҙөлдө.
Документҡа Бөтә донъя башҡорттары ҡоролтайы башҡарма комитеты рәйесе Ғәлим Яҡупов һәм ассоциацияның идара рәйесе Вадим Лапко ҡул ҡуйҙы.
Бөтә донъя башҡорттары ҡоролтайының матбуғат хеҙмәтенән хәбәр итеүҙәренсә, килешеү төҙөү башҡорт ҡоролтайына Башҡортостан бүлексәһе ингән «Антиконтрафакт» халыҡ-ара ассоциацияһы эшендә ҡатнашырға мөмкинлек бирә.
Бындай хеҙмәттәшлек урындағы баҙарҙа ла, унан ситтә лә Башҡортостан етештереүселәре бренды өсөн яңы мөмкинлектәр аса.
Хәтерегеҙгә төшөрәбеҙ, Бөтә донъя башҡорттары ҡоролтайы республика эшҡыуарҙары менән әүҙем хеҙмәттәшлек итә, көн һайын намыҫһыҙ конкуренция факттары тураһында сигналдар ала һәм проблемаларҙы бөтөрөү өҫтөндә эшләй.
Алдағы өс йылда республика ауылдары инфраструктураһын үҫтереүгә 5,5 миллиард һум йүнәлтелә
Алдағы өс йылда Башҡортостан ауылдары инфраструктураһын үҫтереүгә 5,5 миллиард һум йүнәлтелә.
Шуның 3 миллиарды — федераль бюджет аҡсаһы, 1,7 миллиард һумды республика ҡаҙнаһы бүлә, 174 миллионы – урындағы бюджеттан, 666 миллион һумы – бюджеттан тыш сығанаҡтар аҡсаһы.
Вице-премьер – ауыл хужалығы министры Илшат Фәзрахманов хөкүмәттәге оператив кәңәшмәлә Башҡортостандың федераль аҡса йәлеп итеү күләме буйынса Рәсәй төбәктәре араһында өс лидер иҫәбенә инеүе хаҡында һөйләне.
Республиканың өлөшө 5,2% тәшкил итә (57,4 миллиард һумдан).
Быйыл муниципаль райондарға субсидия суммаһы – яҡынса 1 миллиард 600 миллион һум.
2020-2022 йылдарға «Ауыл биләмәләрен комплекслы үҫтереү» яңы дәүләт программаһын федераль бюджеттан финанслау 432,9 миллиард һум тәшкил итергә тейеш ине, ысынында 57,4 миллиард һум йүнәлтелә (автомобиль юлдарын иҫәпкә алмайынса).
Әлегә 16,8 миллиард һум күләмендә 2021-2022 йылдарға «Ауыл биләмәләренең заманса күренеше» йүнәлеше буйынса федераль бюджет аҡсаһы бүленмәй ҡалған.
Башҡортостан башлығы Ауыл хужалығы министрлығына республика ауылдары инфраструктураһын яҡшыртыу буйынса башҡарған эш өсөн рәхмәт белдерҙе.
Радий Хәбиров һүҙҙәренсә, ведомствоға бүленмәгән 17 миллиард һумдан өҫтәмә аҡса йәлеп итеү өсөн әүҙем эшләргә кәрәк.
Башҡортостанда 15 июндән пляждар асыла
Башҡортостанда 15 июндән махсус әҙерләнгән пляждарҙы асырға хәл ителде.
Был хаҡта 15 июндә республика хөкүмәтендәге оператив кәңәшмә барышында билдәле булды.
«Пляждар күп түгел. Өфөлә 9 ғына.
Ял көндәрендә бик ҡайғырҙым, балалар һыуға бата башланы.
Муниципалитет башлыҡтарынан быға иғтибар итеүҙәрен һорайым», — тине Радий Хәбиров.
Хәтерегеҙгә төшөрәбеҙ, 12 июндә республика йылға-күлдәрендә биш кеше батып үлгән.
13 июндә ҡотҡарыусылар өс ирҙең кәүҙәһен һыуҙан сығарған.
Республикала фитнес-клубтарҙы ҡасан асыуҙары билдәле булды
Башҡортостандың барлыҡ спорт объекттары 9 июлдә асыла.
Республика башлығы Радий Хәбиров Спорт министрлығына Роспотребнадзор белгестәре менән бергә бөтә эпидемиологик нормаларҙы үтәүҙе ойошторорға ҡушты.
«Ҡайҙа улар үтәлмәй – асмайбыҙ, — тине Радий Хәбиров Башҡортостан хөкүмәтендә уҙған оператив кәңәшмәлә.
— Шулай уҡ киләһе аҙнанан, 22 июндән, фитнес-клубтарҙы аса башлайбыҙ».
Был аҙнала фитнес-клуб етәкселәре биналарҙы талаптарға ярашлы итеп әҙерләргә тейеш, сөнки яңы коронавирус инфекцияһы таралыуға ҡаршы көрәш шарттарында ошо учреждениеларҙың билдәле эш ҡағиҙәләре бар.
Башҡортостанда «рәсми» эшһеҙҙәр һаны дүрт тапҡырға артҡан
Көндәлек мониторинг мәғлүмәттәренә ярашлы, 14 июнгә Башҡортостанда 2020 йылдың 1 ғинуарынан мәшғүллек хеҙмәтенә мөрәжәғәт иткән һәм унда теркәлгән эшһеҙ граждандар һаны 4,2 тапҡырға артып, 76 мең кешенән ашҡан.
Уларҙың 70 меңдән күберәге эшһеҙлек пособиеһын ала ла инде, тип хәбәр итте республика хөкүмәте вице-премьеры Ленара Иванова хөкүмәттәге оператив кәңәшмәлә.
«Ағиҙел, Межгорье, Өфө, Күмертау, Стәрлетамаҡ ҡалаларында, шулай уҡ Шишмә, Кушнаренко, Өфө, Ҡырмыҫҡалы һәм Иглин райондарында теркәлгән эшһеҙлек кимәле юғары, — тип өҫтәне Ленара Иванова.
— Был насар ҙа, һәйбәт тә түгел, тип әйткем килә.
Был — фактты билдәләп үтеү.
Кешеләр мәшғүллек хеҙмәтенә мөрәжәғәт итә, сөнки эшһеҙлек пособиеһы ярайһы юғары, дәүләт тә һиҙелерлек ярҙам күрһәтә башланы».
«Башинформ» хәбәр иткәнсә, Башҡортостанда әле 81,5 мең кеше — өйҙән, 16 мең самаһы кеше тулы булмаған эш көнө режимында эшләй, 23 мең хеҙмәткәр эшләмәй.
Республикала ай аҙағында шифаханалар, мәктәп лагерҙары һәм спорт секциялары эшләй башлай
Башҡортостанда 29 июндән — шифаханаларға, ял йорттарына, спорт секцияларына, 1 июлдән — ҡала ситендәге мәктәп лагерҙарына, 3 июлдән мәктәп лагерҙарына эшләргә рөхсәт ителә.
Республика башлығы Радий Хәбиров хөкүмәттәге оператив кәңәшмәлә ошо турала иғлан итте.
Ләкин Роспотребнадзорҙың ҡаты талаптарын үтәгәндә генә эшләргә мөмкин.
«Ҡайҙа улар үтәлмәй – шул учреждениелар ябыла», — тип иҫкәртте ул.
Талаптар иҫәбендә — лагер хеҙмәткәрҙәрен медицина тикшереүе, бөтәһе 10 меңдән ашыу анализ эшләргә тура киләсәк.
Башҡортостанда йәмәғәт урындарында бирсәткәһеҙ йөрөргә рөхсәт итәләр
Башҡортостан башлығы Радий Хәбиров дүшәмбе, 15 июндә, оператив кәңәшмә барышында йәмәғәт урындарында бирсәткәһеҙ йөрөргә рөхсәт итте.
Республика етәксеһе билдәләүенсә, эҫе көндә бирсәткә менән йөрөүе ҡыйын, бөтә ерҙә лә ҡулдарҙы таҙартыу өсөн санитайзерҙар барлығын иҫәпкә алып, уларҙы кейеүҙе туҡтатырға кәрәк.
Йәмәғәт урындарында битлек режимы һаҡлана.
Республикала коронавирус инфекциялы сирлеләр һаны – 4,5 меңдән ашыу
Башҡортостан Һаулыҡ һаҡлау министрлығының һуңғы мәғлүмәттәре буйынса, республикала 4547 коронавирус инфекциялы сирле иҫәпләнә.
Тәүлек эсендә улар 61-гә артҡан.
Һаулыҡ һаҡлау министры Максим Забелин республика хөкүмәтендәге оператив кәңәшмәлә хәбәр итеүенсә, COVID-19 менән ауырыуҙарҙың артым темпы 2,3 процент тәшкил итте.
Төбәктә таралыу коэффициенты 0,8-гә тиң.
Уның һүҙҙәренсә, сирлеләрҙең күпселеге йәки 82 проценты — 26-60 йәшлектәр.
Бөгөн республикала 1030 кеше стационарҙа дауалана, уларҙың 782-һе – ҡәнәғәтләнерлек хәлдә, 207-һенең хәле — уртаса ауырлыҡта, 41-е — ауыр хәлдә.
Әле 1625 кеше өй шарттарында дауалана.
1874 кеше һауығып сыҡҡан, тип өҫтәне Башҡортостандың Һаулыҡ һаҡлау министрлығы башлығы.
Өфө табиптары covid-сирлеләрҙе дауалау өсөн Ҡарасәй-Черкес Республикаһына юлланды
Өфөнән 17 табиптан торған бригада медиктарға коронавирус инфекциялы пациенттарҙы дауалауҙа ярҙам күрһәтеү өсөн Ҡарасәй-Черкес Республикаһына юлланды.
Был хаҡта Ҡарасәй-Черкес мәғлүмәт агентлығы хәбәр итте.
«Ҡарасәй-Черкес Республикаһы башлығы Рәшит Темрезовтың Рәсәй һаулыҡ һаҡлау министры Михаил Мурашкоға мөрәжәғәте буйынса Башҡорт дәүләт медицина университетынан 17 юғары профессиональ табип Ҡарасәй-Черкес Республикаһына ебәрелде.
Өфө табиптары республика госпиталдәрендә дүшәмбе, 15 июндән, эш башлай.
Шулай уҡ Башҡортостан башлығы Радий Хәбировтың республикаға медиктар өсөн ҙур партия шәхси һаҡланыу саралары һәм дезинфекция препараттары оҙатыуы тураһында хәбәр ителә.
Ҡарасәй-Черкес Республикаһында изоляция режимы 15 июнгә тиклем оҙайтылды.
Битлек режимын үтәү һәм социаль дистанция һаҡлау мотлаҡ.
Республикала ауырыу йоҡтороуҙың 2 156 осрағы теркәлгән, 584 кеше һауыҡҡан, ун кеше вафат булған.
Башҡортостанда умартасылыҡ продукцияһын алға ебәреү буйынса коммерцияға ҡарамаған ойошма булдырыла
Башҡортостанда «Алтын Солоҡ» умартасылыҡ продукцияһын һаҡлау һәм алға ебәреү буйынса төбәк-ара үҙәк коммерцияға ҡарамаған ойошмаһы булдырыла.
Республика башлығы Радий Хәбиров тейешле бойороҡҡа ҡул ҡуйҙы.
Коммерцияға ҡарамаған автономлы ойошманы ойоштороусы – Башҡортостандың Ауыл хужалығы министрлығы, шулай уҡ ведомствоға ойошманың уставын әҙерләү һәм устав капиталын финанслау сығанаҡтарын билдәләү бурысы йөкмәтелде.
15 июндә Рәсәй мәктәптәренең барлыҡ сығарылыш класс уҡыусыларына аттестат тапшырыла
15 июндә Рәсәй мәктәптәренең барлыҡ сығарылыш класс уҡыусыларына аттестат тапшырыла.
Рәсәй Мәғариф министрлығында белдереүҙәренсә, Быйыл белем тураһында документты туғыҙынсы кластарға — Дәүләт йомғаҡлау аттестацияһы, ә ун беренселәргә Берҙәм дәүләт имтиханы һөҙөмтәләренән тыш бирергә хәл ителде.
Премьер-министр Михаил Мишустин тейешле ҡарарға ҡул ҡуйҙы.
Документҡа ярашлы:
— быйыл Дәүләт йомғаҡлау аттестацияһы уҡыусыларҙың ағымдағы билдәләре йомғаҡтары буйынса уҙғарыла, был 9-сы һәм 11-се кластарҙа аттестат тапшырыу өсөн нигеҙ булып тора;
— Берҙәм дәүләт имтиханын юғары уҡыу йортона инергә йыйынғандар ғына бирергә тейеш;
— ҡарар шулай уҡ «һынау имтиханы» төшөнсәһен нығыта, Мәғариф министрлығы уны Мәғариф һәм фән өлкәһендә күҙәтеү буйынса федераль хеҙмәт менән берлектә 29 һәм 30 июндә уҡыусыларҙан башҡа үткәрергә йыйына.
Берҙәм дәүләт имтиханы һөҙөмтәләренең ниндәй булыуына ҡарамайынса, аттестатында тик бишле билдәләре булған барлыҡ ун беренсе класс уҡыусыларына «Уҡыуҙағы уңыштары өсөн» миҙалы тапшырыла.
Башҡортостанда йәшәүселәрҙе коронавирусҡа антиесемдәргә тест үтергә саҡыралар
Бөгөн Башҡортостан Һаулыҡ һаҡлау министрлығында уҙған брифингта республика Гигиена һәм эпидемиология үҙәгенең баш табибы Анна Казак республикала йәшәүселәрҙе коронавирусҡа антиесемдәргә әүҙем тест үтергә саҡырҙы.
Әлеге ваҡытта 13 меңдән ашыу кеше тест үтте, тип хәбәр итте ул. Уларҙың 4,5 процентында G иммуноглобулины асыҡланды. Тимәк, кеше ауырымаған, ләкин вирус менән осрашҡан.
Өс процентында M иммуноглобулины табылған, ул кешелә вирус булыу ихтималлығын күрһәтә.
«Халыҡты әүҙем тест үтергә саҡырам, шул рәүешле беҙҙә ни саҡлы популяция иммунитеты үҫешеүен аңларбыҙ.
Беҙҙең ни тиклем тиҙерәк ғәҙәти, ижтимағи-сәйәси тормошҡа әйләнеп ҡайтыуыбыҙ шуға бәйле», — тине Анна Казак.
Республикала Салауат Юлаевҡа арналған ғаилә онлайн-квесы уҙҙы
Салауат Юлаев көндәрен билдәләү барышында Башҡортостанда «Салауат тоҡомдары сигенә белмәй» ғаилә онлайн-квесы уҙҙы.
Бөгөн, башҡорт халҡының милли батыры тыуған көндә, ойоштороусылар йомғаҡ яһаны.
Бөтә эштәрҙе башҡарып сығыу һөҙөмтәләре буйынса беренсе урын Абдуллиндар ғаиләһенә бирелде (төбәк кураторы – латыш тарихи-мәҙәни үҙәге).
Икенсе урынға Фәхриевтар һәм Юлбарыҫовтар ғаиләһе («Сәйетбаба» башҡорт тарихи-мәҙәни үҙәге), шулай уҡ Яхьяевтар («Никольский ҡорамы» тарихи-мәҙәни үҙәге) лайыҡ булды.
Өсөнсө урын Лобановтар («Ҡыҙылъяр» рус тарихи-мәҙәни үҙәге) һәм Аҡбулатовтар (Төмән өлкәһе, ХМАО- Югра башҡорт тарихи-мәҙәни үҙәге) ғаиләләренә тапшырылды.
Ғаилә онлайн-квесында ҡатнашыусыларҙың эштәрен ҡарау йомғаҡтары буйынса жюри ағзалары махсус номинациялар бүлергә хәл итте. «Иң шәп  визитка» номинацияһында Матвеевтар ғаиләһе еңеүсе булды (куратор – сыуаш тарихи-мәҙәни үҙәге).
«Иң матур һүрәт» номинацияһында бүләк Карпуниндарға бирелде (украин тарихи-мәҙәни үҙәге).
Иң яҡшы «Салауат пирамидаһы»н Хәсәновтар төҙөгән, иң оҫта шиғыр сығарыусылар – Суриндар (ХМАО – Югра башҡорт тарихи-мәҙәни үҙәге).
Шәмсетдиновтар ҙа махсус призға лайыҡ булды («Ҡыҙылъяр» рус тарихи-мәҙәни үҙәге).
«Күпме быуат үтһә лә, милли батырыбыҙ Салауат Юлаевтың Башҡортостан халыҡтарын берләштереүе, ғаиләләрҙе бергә туплауы бик ҡыуаныслы, — тине конкурсы ойоштороусы, «Ҡыҙылъяр» рус тарихи-мәҙәни үҙәгенең баш белгесе Венера Фарганова.
– Беҙҙең квеста шундай сағыу, матур ғаиләләр ҡатнашты!».
Сара 2020 йылдың 8 июнендә башланды.
Унда ата-әсә (йәки уларҙың береһе) һәм 16 йәшкә тиклемге балаларҙан торған командалар ҡатнашты.
Муниципаль райондарҙың биләмәһендә төбәк операторҙары булып Башҡортостан Республикаһы Халыҡтар дуҫлығы йорто филиалдары сығыш яһаны.
Ғаилә онлайн-квесында ҡатнашыуға бөтәһе 18 ғариза килде.
Конкурстың географияһы Башҡортостанды ғына түгел, ХМАО – Юграны ла үҙ эсенә алды.
Башҡортостанда планлаштырылған майҙандарҙың 21 процентында күп йыллыҡ үлән сабылған
Фото: Башҡортостан Республикаһы Ауыл хужалығы министрлығының матбуғат хеҙмәте
Башҡортостанда ҡыҙыу бесән өҫтө.
16 июнгә республикала 95 мең гектар күп йыллыҡ үлән сабылған, был бөтә күләмдең 21 процентын тәшкил итә.
Дүртөйлө, Илеш, Ауырғазы һәм Борай райондарында 4,5-тән алып 6,8 мең гектарға тиклем үлән сапҡандар, тип хәбәр иттеләр Башҡортостан Ауыл хужалығы министрлығының матбуғат хеҙмәтенән.
Республикала 35 мең тонна бесән әҙерләнгән.
Бында Илеш районы алдынғылыҡты бирмәй, унда 3,7 мең тонна тупаҫ аҙыҡ һалынған.
Сенаж һалыу ҙа әүҙем бара – 167 мең тонна.
Бөгөнгә республика буйынса мал аҙығы запасы һәр шартлы баш малға уртаса 1,6 центнер тәшкил итте.
Мал аҙығы әҙерләү темпы буйынса Ауырғазы районы алда бара, унда һәр шартлы баш малға 5,5 центнер аҙыҡ берәмеге әҙерләнгән.
Республикала 24 июндә Бөйөк Ватан һуғышы ветерандары өсөн шәхси Еңеү парадтары ойошторола
24 июндә Мәскәүҙә Еңеү парады уҙарылған көндә Өфөлә һәм Башҡортостанда парад һәм башҡа киң күләмле байрам саралары булмай.
Һуғыш ветерандары өсөн ҡала-райондарҙа  уларҙың йәшәгән урыны буйынса шәхси парадтар ойошторола, тип һөйләнеләр «Башинформ» агентлығына республика башлығының матбуғат хеҙмәтендә.
Радий Хәбиров Башҡортостанда 1941-1945 йылдарҙағы Бөйөк Ватан һуғышында Еңеүҙең 75 йыллығына әҙерләнеү һәм билдәләү буйынса төп саралар планына үҙгәрештәр индерҙе.
«Һуғыш ветерандары саҡырылған сараларҙы көҙ көнө үткәреү күҙаллана.
Хәрби парадтар башлыса хәрби дан ҡалаларында уҙғарыла.
9 майҙа Өфөлә Бөйөк Еңеүҙең йыллығы уңайынан Рәсәй Геройы генерал-майор Миңлеғәле Шайморатовтың «Алтын Йондоҙ»он ҡаршы алыу тантанаһы ойошторолдо, уны Мәскәүҙән республикаға мәңгелек һаҡлауға килтерҙеләр», — тип белдерҙеләр Башҡортостан башлығының матбуғат хеҙмәтендә.
Мәскәүҙә Еңеү парады 24 июндә, 1945 йылда еңеүселәрҙең легендар, тарихи парады уҙған көндә була.
Унда 14 меңгә яҡын хәрби һәм 220-нән ашыу берәмек техника ҡатнаша.
Ҡыҙыл майҙан буйлап 30 Т-34 танкы, Бөйөк Ватан һуғышы йылдарындағы үҙйөрөшлө артиллерия машинаһы, хәҙерге Рәсәй техникаһы, һәм, әлбиттә, яңы сығарылған техника үтә.
Беҙҙе Парадтың һауалағы өлөшө лә көтә.
24 июнь Рәсәйҙә ил президенты указы менән ял тип иғлан ителде.
Башҡортостанда такси водителе ике үҫмерҙе бәрҙергән: бер ҡыҙ урында һәләк булған
Фото: Башҡортостан Республикаһы буйынса ЮХХДИ
Иглин ауылында такси ҡатнашлығындағы авария фажиғә менән тамамланды. 16 июндә көндөҙ ике 15 йәшлек ҡыҙ урамда йөрөгән.
Бер ваҡыт «Рено Логан»дың 37 йәшлек водителе үҫмерҙәрҙе күрмәгән һәм уларҙы Ворошилов урамында бәрҙергән.
«Бер ҡыҙ ваҡиға урынында һәләк булған», — тип хәбәр иттеләр Эске эштәр министрлығының Башҡортостан буйынса ЮХХДИ-ның матбуғат хеҙмәтенән.
Әле урында тәфтиш-оператив төркөм эшләй.
Икенсе ҡыҙҙың хәле билдәһеҙ.
Яҡынса мәғлүмәттәр буйынса, аварияла ғәйепле водитель иҫерек булған һәм юл-транспорт ваҡиғаһы урынынан ҡасырға маташҡан.
Тәүлек эсендә республикала 64 кеше коронавирус йоҡторған
16 июнгә мәғлүмәттәр буйынса, Башҡортостанда 4 611 коронавирус инфекциялы сирле иҫәпләнә.
Тәүлек эсендә улар 64-кә артҡан, тип хәбәр ителә стопкоронавирус.рф порталында.
Республикала 4 611 сирленең 1 940-ы һауыҡҡан.
Һуңғы тәүлектә 66 кеше дауахананан сығарылған.
Уҙған тәүлектә республикала коронавирустан вафат булғандар һаны үҙгәрмәгән, улар – 18 кеше.
Һуңғы тәүлектә Рәсәй төбәктәрендә коронавирус йоҡтороуҙың 8 248 осрағы раҫланған, 193 кеше вафат булған.
Бер тәүлектә илдә 9 767 кеше һауыҡҡан.
Дөйөм алғанда, бөгөн Рәсәйҙә 545 458 сирле иҫәпләнә, уларҙың 294 306-һы һауыҡҡан, 7 284 кеше яҡты донъя менән хушлашҡан.
Әлеге ваҡытта илдә коронавирусҡа 15,3 миллиондан ашыу тикшереү үткәрелгән.
Һуңғы тәүлектә генә төбәктәрҙә 324 мең тест эшләнгән.
Рәсәйҙә коронавирусҡа шик булған 312,7 меңдән ашыу кеше медицина күҙәтеүенә алынған.
Башҡортостандан 72 проект Рәсәй Президенты гранттарының икенсе конкурсында еңде
Гражданлыҡ йәмғиәтен үҫтереү өсөн президент гранттарының икенсе конкурсы барышында Башҡортостандан 72 проект ғәмәлгә ашырыу өсөн ярҙам алды.
Иң яҡшы проекттар исемлегендә – фестивалдәр ойоштороу, шул иҫәптән туристик, бард  йыры һәм балалар ҡатнашлығында музыкаль ҡуйылыштар.
Атап әйткәндә, Ҡыҙыл Ырғыҙлы ауылында «Башҡортостан легендалары.
Архангел районы» фестиваленә 870 мең һум аҡса бирелә.
Проектты «Тәңре экологик берләшмәһе» коммерцияға ҡарамаған партнерлыҡ формаһында коммерцияға ҡарамаған ойошма командаһы тәҡдим итте.
Салауат районы педагогик хеҙмәт ветерандарының урындағы ойошмаһы «Өлкән йәштәге замандаш өсөн компьютер компетенциялары» проектын күрһәтте.
Уны бойомға ашырыу өсөн 448 мең йүнәлтелә.
Өфөлә йәшәүселәрҙең 70% битлек режимын үтәй
Өфөләрҙең уртаса 70% битлек режимын үтәй.
Был турала ҡала хакимиәтендәге оператив кәңәшмәлә гражданлыҡ йәмғиәте институттары менән эш итеү идаралығы етәксеһе Артур Ғафаров белдерҙе.
«Баш ҡалала битлек режимын үтәүгә бәйле хәл.
Ҡайһы бер биҫтәләрҙә халыҡ тәртиплерәк, ә ҡайһыларында улай уҡ түгел», — тине чиновник.
Ҡала властары фекеренсә, махсус патруль төркөмдәренең эше халыҡты тәртипкә өйрәтә.
Республикала хәҙер әсәлек капиталы аҡсаһын банкта уҡ тотонорға мөмкин
Рәсәй Пенсия фонды һәм кредит ойошмалары хәҙер мәғлүмәт менән алмашыу тураһында килешеүҙәр төҙөй.
Улар ярҙамында ғаиләләр торлаҡ шарттарын яҡшыртыуға әсәлек капиталын банк аша файҙаланырға мөмкин.
Әлеге ваҡытта Башҡортостанда Рәсәй Пенсия фондының төбәк бүлексәһе дүрт банк менән килешеүгә ҡул ҡуйған.
Улар араһында — Һаҡлыҡ банкы, ВТБ, «ФК Открытие» һәм Россельхозбанк.
«Хәҙер республикабыҙ ғаиләләре туранан-тура ошо банктар аша торлаҡ һатып алыуға йәки төҙөүгә кредитты түләү өсөн әсәлек капиталы аҡсаһын тотоноу тураһында ғариза бирә ала.
Был килешеүҙәргә ҡул ҡуйыу Пенсия фондына һәм банкка мөрәжәғәт урынына банкка ғына мөрәжәғәт итергә мөмкинлек бирҙе, бында ғаилә бер үк ваҡытта кредит алырға һәм ипотека кредитын ҡаплау йәки тәүге взнос түләү өсөн ғариза бирергә мөмкин», — тип хәбәр иттеләр Рәсәй Пенсия фонды Башҡортостан бүлексәһенең матбуғат хеҙмәтенән.
Банктар ғаризаларҙы һәм кәрәкле документтарҙы Рәсәй Пенсия фондының территориаль органдарына электрон каналдар аша тапшыра.
Был әсәлек капиталын тотоноуҙы тиҙләтә.
Статистика буйынса, кредит һәм заем аҡсаһы ярҙамында торлаҡ шарттарын яҡшыртыу – әсәлек капиталы программаһының иң кәрәкле йүнәлеше.
Мәҫәлән, уҙған йылда ғына Башҡортостандың 16,7 меңдән ашыу ғаиләһе әсәлек капиталы аҡсаһы менән ипотекаһын түләп бөтөргән.
Ошо маҡсатта уларға 7,4 миллиард һум йүнәлтелгән.
Башҡортостанда Конституция ирекмәндәре мәғлүмәт нөктәләрендә эш башланы
Фото: Башҡортостан Республикаһы Йәштәр сәйәсәте һәм спорт министрлығының матбуғат хеҙмәте
15 июндә Башҡортостан ҡалаларында һәм райондарында халыҡҡа Рәсәй Конституцияһына төҙәтмәләр тураһында мәғлүмәт биреү буйынса 28 мәғлүмәт нөктәһе эшләй башланы.
Халыҡ күп йөрөгән урындарҙа – парктарҙа, скверҙарҙа һәм сауҙа үҙәктәрендә Конституция ирекмәндәре Конституцияға индерелгән үҙгәрештәр хаҡында һөйләй, граждандарҙың һорауҙарына яуап бирә, ирекле акцияларҙа ҡатнашырға саҡыра.
Мәғлүмәт нөктәләре Өфөлә, Нефтекамала, Бәләбәйҙә, Стәрлетамаҡта, Яңауылда, Күмертауҙа, Октябрьскийҙа, Салауатта, Туймазыла, Сибайҙа, Баймаҡта, Иглиндә, Мәсәғүттә, Мәләүездә, Ҡырғыҙ-Миәкәлә һәм Мораҡта эшләй.
Ирекмәндәр сменаһы 3-4 сәғәт дауам итә. «Конституция ирекмәндәре» йәмәғәт ирекмәндәр корпусы эшенә бөтәһе 3300 ирекмән йәлеп ителгән.
Барыһы ла волонтерыконституции.рф порталында теркәлеү үткән.
Корпусты ойоштороусылар – Үҙәк һайлау комиссияһы менән килешеү төҙөгән Ирекмән үҙәктәре ассоциацияһы һәм илдең ирекмәндәр, йәштәр ойошмалары: Ирекмән-табиптар, Рәсәй студенттар отряды, Рәсәй йәштәр союзы, Бөтә Рәсәй ҡотҡарыусыларҙың студент корпусы, Рәсәй ауыл йәштәре союзы, «Минең менән хыяллан» хәйриә фонды, шулай уҡ ирекмәнлекте үҫтереү буйынса төбәк ресурс үҙәктәре, юғары һәм махсус уҡыу йорттарының ирекмән үҙәктәре, социаль йүнәлешле коммерцияға ҡарамаған ойошмалар.
Конституцияға төҙәтмәләр тураһында тулыраҡ мәғлүмәт менән мояконституция.рф сайтында танышырға мөмкин.
Еңеүселәрҙең Башҡортостанда ғәмәлгә ашырылырға тейешле проекттары менән Президент гранттары фонды сайтында танышырға була.
Башҡортостанда дауахананан тыш пневмония осраҡтары арта
Фото: «Башинформ» мәғлүмәт агентлығы
Башҡортостанда дауахананан тыш пневмония осраҡтары арта бара.
Уҙған тәүлектә 142 кеше дауахананан тыш пневмония диагнозы менән дауаханаға һалынған.
Бөтәһе лә коронавирусҡа тикшерелгән, тип хәбәр итте Башҡортостан Республикаһы Һаулыҡ һаҡлау министрлығы.
Тәүлек эсендә 94 пациент пневмония менән сығарылған.
15 марттан республикала дауахананан тыш пневмония менән ауырыуҙың 8 841 осрағы теркәлгән.
Республика башлығы юғары әҙерлек режимы тураһында указға яңы үҙгәрештәр индерҙе
Башҡортостан башлығы Радий Хәбиров коронавирус инфекцияһы таралыу хәүефенә бәйле юғары әҙерлек режимы тураһында указға сираттағы үҙгәрештәр индерҙе.
Документтың яңы редакцияһына ярашлы, йәшәгән урыныңдан ситтә, пляждан тыш, битлек кейеп йөрөргә кәрәк.
Магазинда, финанс ойошмаһында һәм күп функциялы үҙәктә, битлектән тыш, бирсәткә кейеү зарур.
15 июндән республикала махсус әҙерләнгән плаждар асылды.
22 июндән санитар-эпидемиологик ҡағиҙәләрҙе теүәл үтәгәндә фитнес-үҙәктәрҙең (ундағы сауналарҙан тыш) эше тергеҙелә.
29 июндән спорт залдары, спорт секциялары, аквапарктар һәм йөҙөү бассейндары эшләй башлай.
Шулай уҡ 29 июндән Башҡортостанда шифаханалар, профилакторийҙар, пансионаттар, ял йорттары һәм ҡунаҡхана хеҙмәттәрен күрһәткән башҡа ойошмалар асыла.
1 июлдән штатта медицина персоналы булған, балалар дауаланған шифаханалар, профилакторийҙар һәм шифахана-һауыҡтырыу лагерҙары асыла (уларҙы асыуға әҙерлек 24 июндән башлана).
3 июлдән – балалар һауыҡтырыу һәм мәктәп яны лагерҙары, хеҙмәт һәм балалар ялы лагерҙары (уларҙы асыуға әҙерлек 26 июндән башлана).
Указға индерелгән үҙгәрештәргә ярашлы, Роспотребнадзор менән килешелгән тейешле регламент буйынса Премьер-Лига клубтары командалары араһында футбол буйынса Рәсәй чемпионатын үткәреү тергеҙелә.
Бынан тыш, республика Хеҙмәт министрлығына Роспотребнадзорҙың Башҡортостан Республикаһы идаралығы менән берлектә һаулыҡ мөмкинлектәре сикле балалар һәм үҫмерҙәр өсөн реабилитация үҙәктәре эшен тергеҙеү мәсьәләһен ентекләп өйрәнеү бурысы йөкмәтелде, тип билдәләнә Башҡортостан башлығы сайтында.
Башҡортостандың һайлау участкаларына шәхси һаҡланыу саралары килтерелә башланы
1 июлдә Рәсәйҙә ил Конституцияһына төҙәтмәләр буйынса тауыш биреү ойошторола.
Әле республиканың барлыҡ участка һайлау комиссияларына коронавирус инфекцияһы таралыуына бәйле тауыш биреү хәүефһеҙ үтһен өсөн шәхси һаҡланыу саралары килтерелә.
«Һеҙ әле үк ғариза бирә һәм тауыш биреү уңайлы булған участкаға беркетелә алаһығыҙ.
Процедура өйҙә тауыш биреүҙе лә күҙ уңында тота.
Участка һайлау комиссиялары ағзалары фатирға инмәй.
Тауыш биреүселәргә ғариза бланкы, бирсәткә, ручка, антисептик салфетка тапшырыла.
Участка һайлау комиссиялары ағзалары өсөн дә битлектәр, бирсәткәләр, антисептиктар, экрандар һатып алдыҡ», — тип  һөйләне Башҡортостан Үҙәк һайлау комиссияһы рәйесе Илона Макаренко «Берҙәм Рәсәй» партияһының Конституцияға төҙәтмәләр буйынса тауыш биреүҙе ойоштороу буйынса сираттағы онлайн-лекторийында.
Уның һүҙҙәренсә, бюллетендә Конституцияға үҙгәрештәрҙе хуплайһығыҙмы тигән бер генә һорау була.
Шуға күрә Үҙәк һайлау комиссияһы анкеталарҙы бер төн эсендә эшкәртергә һәм 2 июлдә үк тауыш биреү һөҙөмтәләрен алырға иҫәп тота.
Участкалар 25 июндән 1 июлгә тиклем эшләй.
Һәр кемгә битлек, бирсәткә, ручка, антисептик бирелә.
Ингән ерҙә аяҡ кейеме өсөн антисептик келәм түшәлә, бина елләтелә, ике сәғәт һайын эшкәртелә.
«Тауыш биреү юғары кимәлдә үтһен һәм кире эҙемтәләр булмаһын өсөн барыһын да уйланыҡ», — тине Илона Макаренко.
Лекторийҙа Башҡортостан Республикаһы Дәүләт Йыйылышы депутаты Римма Үтәшева өлкән йәштәгеләргә изоляция режимын боҙмаҫҡа һәм өйҙә тауыш бирергә тәҡдим итте.
Республикала юғалған туристар Йүрүҙән йылғаһы буйында табылған
Фото: Башҡортостан Республикаһының Ғәҙәттән тыш хәлдәр буйынса дәүләт комитеты
Башҡортостанда юғалған туристар Йүрүҙән йылғаһы буйында табылған.
Агентлыҡ хәбәр иткәнсә, 4 кешенән торған төркөм Йүрүҙән йылғаһы буйлап Әтнәш ауылынан Павловка һыу һаҡлағысы яғына аҡҡан.
Туристар маршрутты кисә үк тамамларға тейеш булһа ла, кире әйләнеп ҡайтмаған.
Улар менән бәйләнеш юҡ.
Эҙләү эштәренә Рәсәй Ғәҙәттән тыш хәлдәр министрлығының Өфө эҙләү-ҡотҡарыу отряды, Башҡортостан Республикаһы Ғәҙәттән тыш хәлдәр буйынса дәүләт комитетының авария-ҡотҡарыу хеҙмәте ҡотҡарыусылары, полиция хеҙмәткәрҙәре һәм урындағы халыҡ йәлеп ителгән.
Туристарҙы Йүрүҙән йылғаһы буйында тапҡандар.
Улар экстрен хеҙмәттәрҙең ярҙамына мохтаж түгел.
Туристар йылға буйлап ағыуын дауам итергә хәл иткән һәм бер аҙнанан ҡайтыуҙары тураһында иҫкәрткән.
Башҡортостан Республикаһының Ғәҙәттән тыш хәлдәр буйынса дәүләт комитеты йәнә бер тапҡыр туристарға походта хәүефһеҙлекте тәьмин итеү һәм ваҡытында ярҙам күрһәтеү өсөн маршруттарҙы теркәү кәрәклеге хаҡында иҫкә төшөрә.
Был әгәр туристар билдәләнгән ваҡытҡа ҡайтып етмәһә, ҡотҡарыусылар эҙләй башлаһын өсөн кәрәк.
Башҡортостанда коронавируслы ауырыуҙар һаны 4670-кә еткән
17 июнгә мәғлүмәттәр буйынса, Башҡортостанда 4 670 коронавирус инфекциялы сирле иҫәпләнә.
Тәүлек эсендә улар 59-ға артҡан, тип хәбәр ителә стопкоронавирус.рф порталында.
COVID-19 йоҡторған 4 670 кешенең 2070-е һауыҡҡан, уларҙың 130-ы – һуңғы тәүлектә.
2 572 кеше — әүҙем сирле.
Уҙған тәүлектә республикала коронавирустан вафат булғандар һаны үҙгәрмәгән һәм 18 кеше тәшкил итә.
Һуңғы тәүлектә Рәсәй төбәктәрендә бөтәһе 7 843 коронавирус осрағы раҫланған, 194 үлем теркәлгән.
Тәүлек эсендә илдә 10 036 кеше һауыҡҡан.
Дөйөм алғанда, бөгөн Рәсәйҙә 553 301 коронавируслы сирле иҫәпләнә.
Уларҙың 304 342-һе һауыҡҡан, 7 478 кеше вафат булған.
Әлеге ваҡытта илдә коронавирусҡа 15,6 миллиондан ашыу тикшереү үткәрелгән.
Һуңғы тәүлектә генә төбәктәрҙә 285 меңгә яҡын тест эшләнгән.
Рәсәйҙә коронавирусҡа шик булған 309 мең самаһы кеше медицина күҙәтеүенә алынған.
Росреестр 25 июндән күсемһеҙ милекте электрон рәсмиләштереү ҡағиҙәләрен үҙгәртә
25 июндә Ростреестрҙың Башҡортостан идаралығы Берҙәм дәүләт күсемһеҙ милек реестрының федераль системаһына тоташа.
Унда кадастрҙарҙың һәм хоҡуҡ реестрының элек айырым булған мәғлүмәттәр базаһы берләштерелгән.
Шуға бәйле ошо көндән «Шәхси кабинет» сервисында ғына күсемһеҙ милекте электрон төрҙә рәсмиләштерергә мөмкин, уға инеү өсөн Дәүләт хеҙмәттәре сайтында раҫланған иҫәп яҙмаһы булырға тейеш.
Берҙәм дәүләт күсемһеҙ милек реестрында эш ышаныслы иҫәпләү инфраструктураһы иҫәбенә күсермәләрҙе тиҙерәк һәм сифатлы итеп төҙөргә, мәғлүмәттәр индерергә һәм анализларға, хеҙмәт күрһәтеү ваҡытын ҡыҫҡартырға мөмкинлек бирергә тейеш.
Күп функциялы үҙәк офистары Росреестр хеҙмәттәрен тулы күләмдә күрһәтеүен дауам итә, тип билдәләнеләр ведомствола.
Ҡариҙел районында Йүрүҙән йылғаһы буйлап аҡҡан ваҡытта 4 турист юғалған
Ҡариҙел районында Йүрүҙән йылғаһы буйлап сәйәхәткә сыҡҡан 4 туристы эҙләү башланды, тип хәбәр итте республика Ғәҙәттән тыш хәлдәр министрлығының матбуғат хеҙмәте.
12 июндә туристар төркөмө Әтнәш ауылынан сыҡҡан.
Кисә, 16 июндә, улар маршрутты Абдулла ауылында тамамларға тейеш булған.
Төркөмдөң теркәлмәгәне билдәләнә.
Әлеге ваҡытта юғалғандарҙың ҡайҙа икәнлеге билдәһеҙ.
Эҙләү эштәренә Рәсәй Ғәҙәттән тыш хәлдәр министрлығының Өфө эҙләү-ҡотҡарыу отряды, Башҡортостан Республикаһы Ғәҙәттән тыш хәлдәр буйынса дәүләт комитетының авария-ҡотҡарыу хеҙмәте ҡотҡарыусылары, полиция хеҙмәткәрҙәре һәм урындағы халыҡ йәлеп ителгән.
Сәйәхәткә сыҡҡан граждандарҙы үҙ төркөмөн Рәсәй Ғәҙәттән тыш хәлдәр министрлығының Башҡортостан Республикаһы буйынса баш идаралығы сайтында теркәүҙәрен һорайҙар.
Был ҡотҡарыусылар яғынан квалификациялы ярҙам һәм контроль тәьмин итә.
Ә көтөлмәгән хәлдәр килеп тыуған осраҡта хәүеф менән яңғыҙ ҡалмайһығыҙ, тиелә ведомство мөрәжәғәтендә.
Рәсәйҙә яңғыҙ әсәләр өсөн яңы пособие индерергә тәҡдим итәләр
Милли ата-әсәләр комитеты балаһын яңғыҙы тәрбиәләгән әсәләргә, шулай уҡ атайҙарға ваҡытлыса өҫтәмә пособие индереү башланғысы менән сығыш яһаны, тип хәбәр итте RT Милли ата-әсәләр комитеты рәйесе Ирина Волынецҡа һылтанма менән.
Комитеттың тәҡдиме Дәүләт Думаһына һәм хөкүмәткә ҡарауға ебәрелгән дә инде.
Волынец һүҙҙәренсә, коронавирус пандемияһы арҡаһында Рәсәйҙә иҡтисади хәл ҡатмарлашты.
Дәүләттең төрлө йәштәге балаларға пособие өсөн аҡса бүлеүенә ҡарамаҫтан, яңғыҙ ата-әсәләр яҡланмаған социаль төркөм булып ҡала, тип иҫәпләй ул.
«Ғаилә ағзаһына ике йәшәү минимумынан кәм булмаған иҫәптән сығып, йыл аҙағына тиклем яңғыҙ әсәләргә һәм атайҙарға ай һайын пособие түләүҙе һорайым», — тиелә мөрәжәғәт тексында.
Яңғыҙ әсәләр өсөн барлыҡ ғәмәлдәге льготалар һәм пособиелар тулы күләмдә һаҡланырға тейеш, тип өҫтәне Милли ата-әсәләр комитеты рәйесе.
Эстонияла Салауат Юлаевтың тыуған көнөн билдәләнеләр
Кисә Эстонияның бәләкәй генә Палдиски ҡалаһында, Салауат Юлаевтың һуңғы 25 йыл ғүмере үткән урында, башҡорт халҡының милли батырының тыуыуына 266 йыл тулыуҙы билдәләнеләр.
Ҡөрьән сүрәләре, башҡорт милли уйын ҡоралы — ҡурай моңо яңғыраны, геройҙың һәйкәленә сәскә ултыртылды.
Был хаҡта «Башинформ» агентлығына Таллиндағы «Ағиҙел» башҡорт мәҙәни ойошмаһы етәксеһе Флүзә Хәйруллина һөйләне.
Эстонияның Палдиски ҡалаһында (элекке Рогервик ҡәлғәһе) башҡорт халҡының геройы Салауат Юлаевҡа һәйкәл бар.
Тамара Нечаева эшләгән Салауат Юлаев бюсының күсермәһе суйындан ҡойолған, бюстың ауырлығы — 214 килограмм, бейеклеге — бер метр.
Салауат Юлаев 1775-1800 йылдарҙа ғүмеренең һуңғы осорон уҙғарған элекке Рогервик ҡәлғәһендә – Палдиски ҡалаһының элекке мэрияһында эстон, рус һәм инглиз телдәрендәге яҙыуҙар менән мемориаль таҡта тора.
«Ағиҙел» башҡорт мәҙәни ойошмаһы бына 20 йыл инде атаһы Юлай Аҙналин менән Эстляндия губернаһы Рогервик ҡәлғәһенә мәңгелек һөргөнгә ебәрелгән башҡорт халҡының милли батыры Салауат Юлаевтың хәтерен ҡәҙерләп һаҡлай.
Эстонияла башҡорт диаспораһының әүҙем эшмәкәрлеге һөҙөмтәһендә бөгөн Палдискиҙа һәр кем Салауат Юлаевтың кем икәнен белә.
«Палдискиҙа ике һәйкәл бар.
Береһе 1893 йылдың 7 сентябрендә «Һыу ҡыҙы» хәрби карабында һәләк булған Рәсәй император флотының 177 морягына арналған.
Икенсеһе – Палдиски үҙәгендә, милли батырыбыҙ Салауат Юлаевҡа.
Урындағы халыҡ әйтеүенсә, Башҡортостандың милли геройының һәйкәленә күберәк иғтибар күрһәтелә.
Палдискиҙа йәшәүселәр башҡорт халҡы өсөн ғорурлана: ике быуат үтһә лә, башҡорттарҙың яҡташтарын һәм геройын онотмауына, традицияларҙы хөрмәт итеүенә һоҡлана», — тип һөйләне  Флүзә Хәйруллина.
Михаил Мурашко Башҡортостандағы инфекция үҙәге тураһында: Һоҡланғыс миҫал, таратырға кәрәк
Башҡортостан башлығы Радий Хәбиров Беренсе каналдың «Док-ток» ток-шоуында Өфө районы Зубов ауылындағы яңы клиник-диагностика инфекция үҙәге тураһында һөйләне.
Рәсәйҙең һаулыҡ һаҡлау министры Михаил Мурашко Башҡортостандан өлгө алырға кәрәклеген билдәләне.
«Быны таратырға кәрәк, Оборона министрлығы ла шундай өлгө күрһәтә.
Улар ошондай госпиталдәр төҙөй башлаған тәүгеләр иҫәбендә булды.
Түбәнге Новгородтың төҙөлөштө тамамлап килеүен беләм, Татарстанда эш башланды, ләкин икенсерәк технология буйынса.
Тиҙ, сифатлы һәм функциональ итеп эшләү – дөрөҫ йүнәлеш ул».
Михаил Мурашко Башҡортостандағы ҡыҫҡа ваҡыт эсендә төҙөлгән яңы Инфекция госпиталенә юғары баһа бирҙе.
«Ысынлап та, был дауахананы төрлө йүнәлештәр өсөн файҙаланырға мөмкин.
Объект еренә еткереп эшләнгән.
Ҡурай сәскәһенең таждары бүленергә мөмкин.
Һәр палатала булған бокстан тыш, секцияларҙы ла бүлергә була.
Әлеге клиниканы төрлө инфекциялар, пациенттарҙың төрлө профиле өсөн файҙаланырға мөмкин.
Был архитектура яғынан дөрөҫ ҡарар.
Өҫтәүенә «кубик эсендә кубик» итеп төҙөлгән.
Беҙгә тағы ла бик күп проекттарҙы тормошҡа ашырырға кәрәк.
Халыҡ көтөргә теләмәй.
Беҙ проекттарға инәбеҙ һәм биш йылдан бында ҡала-баҡса була, тибеҙ.
Ләкин бөгөн проблемалар бар.
Уларҙы хәл итеү мөһим.
Мәҫәлән, проекттарҙың 55-60 көн эсендә бойомға ашырылыуы, минеңсә, һоҡланғыс миҫал», — тип билдәләне министр.
Физик берәмектәр килеменә һалым түләү ваҡыты - 15 июль
2019 йыл өсөн физик берәмектәр килеменә һалым түләү ваҡыты 15 июлгә билдәләнде, тип иҫкә төшөрә Федераль һалым хеҙмәтенең Башҡортостан буйынса идаралығы.
Декларацияны 30 июлгә хәтлем бирергә мөмкин.
Ваҡытты оҙайтыу кризис менән бәйле, элек һалым 30 апрелгә тиклем түләнә ине.
Әгәр кеше күсемһеҙ милекте йәки автомобилде һатыуҙан, мөлкәтте ҡуртымға биреүҙән, лотереяла отоштан килемгә эйә булһа, яҡын булмаған туғандарынан ҡиммәтле бүләктәр (күсемһеҙ милек, транспорт, акциялар, пайҙар), сит илдән килем алһа, һалым түләй.
Шулай уҡ шәхси эшҡыуарҙар, нотариустар, адвокаттар 15 июлгә тиклем килемгә һалым түләргә тейеш.
Һалым ҡайтармаһына ғаризаларҙы йыл дауамында теләһә ниндәй ваҡытта тапшырырға мөмкин.
Башҡортостанда ете дауахана коронавирус буйынса карантинға ябылды
Республика Һаулыҡ һаҡлау министрлығында яңы коронавирус инфекцияһы буйынса карантинға ябылған дауаханалар тураһында әйтелде.
Ведомство етәксеһе урынбаҫары Ирина Кононова хәбәр итеүенсә, бөгөн ете медицина учреждениеһында сикләү саралары ғәмәлдә.
«Улар – Бишбүләк үҙәк район дауаханаһы, Өфөнөң 13-сө дауаханаһы (8 бүлексә).
1 июндән Республика ашығыс медицина ярҙамы станцияһы, Үрге Тәтешле үҙәк район дауаханаһы, «Медсервис» яуаплылығы сикләнгән йәмғиәте, Архангел һәм Бөрө үҙәк район дауаханаһы карантинға ябылды», — тине Башҡортостан һаулыҡ һаҡлау министры урынбаҫары.
Бынан алда «Башинформ» агентлығы республикала 18 июнгә 4 730 кешелә COVID-19 диагнозы раҫланыуы, 2 182-һенең һауығыуы, 18-енең вафат булыуы тураһында хәбәр иткәйне.
Пассажирҙар социаль дистанцияны һаҡлай алһын өсөн «Айғыр» турпоезының составы арттырыла
Фото: Куйбышев тимер юлы
Был миҙгелдә «Айғыр» турпоезының составы пассажирҙар хәүефһеҙ дистанцияны һаҡлай алһын өсөн өстән биш вагонға тиклем арттырыла, тип хәбәр иттеләр Куйбышев тимер юлының Башҡортостан бүлексәһенән.
Миҙгелле «Айғыр» поезы 30 майҙан ял һәм байрам көндәрендә йөрөй.
Өфөнән таңғы 7 тула 4 минутта (урындағы ваҡыт)  ҡуҙғалып китә, Айғырға — 11 тула 35 минутҡа, Белоретҡа көндөҙгө 1-се 2 минутҡа барып етә.
Белореттан – көндөҙгө 4 тула 1 минутта, Айғыр станцияһынан – 6-сы 21 минутта ҡуҙғала, киске 1-се 19 минутҡа Өфөлә була.
Өфөнән Айғырға тиклем билет хаҡы – 431 һум 20 тин.
Властар Өфөлә Октябрь Революцияһы урамын үҙгәртеү проектын әҙерләргә ҡушты
Республика башлығы Радий Хәбиров 1 сентябргә тиклем Октябрь Революцияһы урамын үҙгәртеү проектын күрһәтергә ҡушты.
Тейешле бойороҡ хоҡуҡи мәғлүмәт сайтында баҫылған.
Документҡа ярашлы, махсус эш төркөмө «заманса йәмәғәт киңлеген» һәм урамдың тарихи тышҡы күренешен һаҡлауҙы күҙ уңында тотҡан концепция әҙерләргә бурыслы.
Проекттың ҡала халҡының фекерен иҫәпкә алырға тейешлеге билдәләнә.
Октябрь Революцияһы урамы элекке Ҡазан урамы тип йөрөтөлгән, сөнки унан Ҡазан юлы башланған.
Ҡазан, һуңыраҡ – Ҙур Ҡазан урамы – оҙаҡ ваҡыт ҡаланың төп урамы булған.
Аҙаҡтан урам ошо статусын юғалтҡан.
Башҡортостанда коронавируслы сирлеләр һаны — 4,7 меңдән ашыу
18 июнгә мәғлүмәттәр буйынса, Башҡортостанда 4 730 коронавирус инфекциялы сирле иҫәпәләнә. Тәүлек эсендә улар 60-ҡа артҡан, тип хәбәр ителә стопкоронавирус.рф порталында.
4 730 ауырыуҙың 2 182-һе һауыҡҡан, уларҙың 112-һе — һуңғы тәүлектә.
Уҙған тәүлектә республикала коронавирустан вафат булғандар һаны үҙгәрмәгән һәм 18 кеше тәшкил итә.
Рәсәй төбәктәрендә һуңғы тәүлектә бөтәһе 7 790 коронавирус осрағы раҫланған. 182 үлем теркәлгән.
Тәүлек эсендә илдә 9 621 кеше һауыҡҡан.
Дөйөм алғанда, Рәсәйҙә бөгөн 561 091 коронавируслы сирле иҫәпләнә.
Уларҙың 313 963-ө һауыҡҡан, 7 660 кеше вафат булған.
Әлеге ваҡытта илдә коронавирусҡа 15,9 миллиондан ашыу тикшереү үткәрелгән.
Һуңғы тәүлектә генә төбәктәрҙә 312 меңгә яҡын тест эшләнгән.
Рәсәйҙә коронавирусҡа шик менән 310 мең самаһы кеше табиптар күҙәтеүендә.
Өфөлә велошеринг – велосипедтар прокаты эшләй башланы
Башҡортостандың баш ҡалаһында велосипедтар прокаты – велошеринг эшләй башланы.
Ҡала халҡы 250 велосипедта йөрөргә мөмкин.
Әлеге ваҡытта ике велопарковка эшләй: береһе — Черниковка биҫтәһендәге Беренсе май урамында, икенсеһе Мостай Кәрим исемендәге урамда Профсоюздар йорто янында урынлашҡан.
Аҙаҡ велопарковкаларҙы Өфө үҙәгенән (Телеүҙәк) Гастелло исемендәге стадионға тиклем Черниковка һәм Инорс биҫтәләре сигендә ҡуйырға йыйыналар.
Әүҙемсе Полина В. хәбәр итеүенсә, киләсәктә махсус нөктәләр һанын 75-кә еткереү күҙаллана.
Велосипедты велопарковкала үҙ аллы алырға, ә һуңынан башҡаларҙың береһенә ҡуйып китергә мөмкин.
Ҡаланың барлыҡ райондарында тиерлек йөрөргә була.
Аҙаҡтан парковка урынына барып, велосипедты беркетеп ҡуйырға, ҡушымтала «Финиш»ҡа баҫырға кәрәк.
Бынан алда «Башинформ» Өфөлә кикшеринг — электросамокаттар прокаты эшләй башлауын хәбәр иткәйне.
Учалы тау-байыҡтырыу комбинаты предприятиеһында коронавирус таралыуы раҫланды
Фото: Учалы тау-байыҡтырыу комбинаты
Учалы тау-байыҡтырыу комбинатының Силәбе өлкәһе Үрге Өфәлей районында урынлашҡан Үҙйылға руднигында яңы коронавирус инфекцияһы раҫланды.
11 эшсенең тест һөҙөмтәһе ыңғай.
Уларҙың барыһы ла — Башҡортостан менән күршеләш төбәктә йәшәүселәр.
«Шишәмбе ете кеше ауырып китте, шаршамбы дүртәүһендә диагноз раҫланды.
Бөтә хеҙмәткәрҙәрҙән дә анализдар алынған һәм Өфөгә ебәрелгән, сөнки был предприятие Башҡортостан биләмәһендә теркәлгән, ләкин беҙҙең төбәктә йәшәүселәр сирләй», — тип хәбәр итте «Эхо Москвы в Челябинске» өлкә хөкүмәтенә һылтанма менән.
Урал тау-металлургия компанияһында быны раҫланылар һәм коронавирустың хеҙмәткәрҙәргә профилактик тест үткәреү ваҡытында асыҡланыуын билдәләнеләр.
Республикала яғыулыҡ ҡиммәтләнгән
Башҡортостандың баш ҡалаһында бензин ҡиммәтләнгән.
Өфөлә «Башнефть» компанияһының яғыулыҡ ҡойоу станцияларында Atum-92 маркалы бензиндың бер литры — 42,40 һум, Atum-95 — 45 һум 05 тин, АИ-92 — 42,10 һум, дизель яғыулығы 46 һум 50 тин тора.
Һуңғы тапҡыр хаҡ 2020 йылың ғинуар башында артҡайны.
Башҡортостан башлығы республикала балалар баҡсаларының ҡасан асыласағын әйтте
Радий Хәбиров РБК-ның ЧЭЗ Next киске мәғлүмәт шоуында тыңлаусыларҙың Башҡортостанда балалар баҡсаларын асыу мөмкинлеге тураһында һорауына яуап бирҙе.
«Беҙ әлегә дежур төркөмдәрҙе генә астыҡ, асылда 280 баланың 14-15-генә йөрөй.
Был мәсьәлә лә инфекцияның нисек таралыуына бәйле, — тине республика башлығы.
— Күҙәтеүемсә, ҡайһы бер биләмәләрҙә баҡсаларҙы асҡас, сир таралыу осраҡтары теркәлде, һәм уларҙы яба башланылар.
Мин улай эшләргә теләмәйем.
Инфекцияның ныҡ таралмауына һәм беҙ балалар баҡсаларында ауырыуға юл ҡуймау өсөн шарттар тыуҙыра алырыбыҙға тамам ышанһам, шундай ҡарар ҡабул итербеҙ».
Радий Хәбиров бының 1 июлдән дә иртәрәк булмауын билдәләне.
Рәсәй Мәғариф министрлығы 2020 йылда Берҙәм дәүләт имтиханы теҙмәһен раҫланы
Рәсәй Мәғариф министрлығы Мәғариф һәм фән өлкәһендә күҙәтеү буйынса федераль хеҙмәт менән берлектә Берҙәм дәүләт имтиханы теҙмәһен раҫланы.
Тейешле бойороҡ 17 июндә рәсми хоҡуҡи мәғлүмәт порталында баҫылған.
Һынау имтихандары 29 һәм 30 июндә була.
Артабан сығарылыш класс уҡыусылары түбәндәге фәндәрҙән имтихан бирә:
3 июлдә — география, әҙәбиәт һәм информатика,
6 һәм 7 июлдә — рус теле,
10 июлдә — профилле математика,
13 июлдә — тарих һәм физика,
16 июлдә — йәмғиәтте өйрәнеү һәм химия,
20 июлдә ― биология һәм сит телдән имтихандың яҙма өлөшө,
22 һәм 23 июлдә — сит телдәрҙең «һөйләшеү» бүлеге,
24 июлдә — бөтә фәндәрҙән (телдәрҙән тыш),
25 июлдә — бөтә фәндәрҙән.
3-8 августа Берҙәм дәүләт имтиханының икенсе тулҡыны була.
Алыҫҡа йөрөгән поездарҙа вагон-ресторандар асылды
Алыҫҡа йөрөгән поездарҙа йәнә йәмәғәт туҡланыуы нөктәләре эшләй.
«Карантин сараларының бөтөрөлә башлауына бәйле пассажирҙар өсөн йәнә вагон-ресторан, вагон-бистролар эшләй.
Унда антисептиктар бирелә, бинала кәмендә көнөнә ике тапҡыр дизенфекция үткәрелә.
Вагон-ресторан хеҙмәткәрҙәре битлектәрен һәм бирсәткәләрен даими алмаштырып тора», — тип хәбәр иттеләр Куйбышев тимер юлы бүлексәһенән.
22 июндән Башҡортостан урмандарында янғынға ҡаршы махсус режим индерелә
Фото: Башҡортостан Урман хужалығы министрлығының матбуғат хеҙмәте
Башҡортостанда 22 июндән һәм махсус бойороҡҡа тиклем урман фондында янғынға ҡаршы режим индерелә.
Башҡортостан башлығы Радий Хәбиров ҡул ҡуйған бойороҡҡа ярашлы, республика башҡарма власть органдарына һәм муниципалитеттарға тораҡ пункттарҙа янғын хәүефһеҙлеген тәьмин итеүҙе күҙәтеүҙе көсәйтеү, барлыҡ янғын бүлексәләрендә тәүлек әйләнәһенә дежурлыҡ ойоштороу, бөтә тораҡ пункттарҙы телефон бәйләнеше менән тәьмин итеү, янғынға ҡаршы агитацияны әүҙемләштереү бурысы йөкмәтелде.
Янғын хәүефе миҙгеле башланғандан алып урман фонды биләмәһендә 19 урман янғыны теркәлгән (уҙған йылдың ошо осоронда – 112).
Республика Урман хужалығы министрлығының матбуғат хеҙмәтендә белдереүҙәренсә, ут сығыуҙың төп сәбәбе – кеше факторы.
Урманға һәм ундағы тәбиғәт объекттарына килтерелгән зыян – 134,3 мең һум, янғынды һүндереү өсөн сығым 96,7 мең һум тәшкил итте.
Башҡортостан Урман хужалығы министрлығы республикала йәшәүселәрҙе урманда янғын хәүефһеҙлеге ҡағиҙәләрен теүәл үтәргә һәм урман янғынына  йәки уның эргәһендә ут сығыуға тап булған осраҡта урманды һаҡлауҙың берҙәм 8-800-100-94-00 номерына йәки Башҡортостан Республикаһы Урман хужалығы министрлығының төбәк диспетчер хеҙмәтенә шылтыратырға саҡыра: (347) 218-14-14.
Рәсәй мосолмандарының Үҙәк диниә назараты рәйесе Тәлғәт Тажетдин үҙенең Юғары мөфтөй вазифаһында эшләүенә 40 йыл тулыуҙы билдәләй
Рәсәй мосолмандарының Үҙәк диниә назараты рәйесеТәлғәт Тажетдин үҙенең Юғары мөфтөй вазифаһында эшләүенә 40 йыл тулыуҙы билдәләй.
40 йыл элек, 1980 йылдың 19 июнендә, Тәлғәт Тажетдин СССР-ҙың Европа өлөшө һәм Себер мосолмандары Диниә назараты мөфтөйө һәм рәйесе итеп тәғәйенләнгән.
1990 йылдан Шәйхел-Ислам дәрәжәһенә (илдә ислам мәсьәләләре буйынса юғары вазифалы кеше) эйә.
Тажетдин Дуҫлыҡ ордены, Почет, IV дәрәжә «Ватан алдындағы хеҙмәттәре өсөн», шулай уҡ Рус православие сиркәүенең Мәскәү кенәзе ордендары менән бүләкләнгән.
Бөгөн Юғары мөфтөйгә бик күп ҡотлауҙар килә.
Башҡортостан башлығы Радий Хәбиров та дин әһеленә мөрәжәғәт итте.
«Хөрмәтле Тәлғәт хәҙрәтебеҙ һайланып ҡуйылғандан алып бына 40 йыл инде республика һәм тотош ил мосолмандары өммәһе йөрәгендә төп иман һаҡсыһы булып тора, — тип яҙҙы ул.
— Башҡортостан ошондай дин остазынан, тыуған еренең лайыҡлы улынан һәм иҫ киткес аҡыллы кешенән бик уңды.
Шуныһы мөһим: төрлө милләт һәм дин вәкилдәре йәшәгән республикабыҙҙа дин әһелдәренән һәр ваҡыт ярҙам һәм изге кәңәш алырға мөмкин».
Ошо әһәмиәтле ваҡиға уңайынан республика етәксеһе Тәлғәт Тажетдинды Салауат Юлаев ордены менән бүләкләне.
Республикала 3-тән 7 йәшкә тиклемге балаға түләү алыусылар исемлеге киңәйтелде
Башҡортостанда 3-тән 7 йәшкә тиклемге балаға айлыҡ аҡса түләү шарттары үҙгәрҙе.
20 майҙан аҙ тәьмин ителгән ғаиләләр (килеме йәшәү минимумынан — 9 804 һумдан артмаған) өсөн 3-7 йәшлек балаларға түләүгә ғаризалар ҡабул ителә.
Әлеге ваҡытта түләүҙең күләме 4 984 һумға баһалана.
Башҡортостан Хеҙмәт министрлығының матбуғат хеҙмәте хәбәр итеүенсә, 3-тән 7 йәшкә тиклемге балаға аҡса алыусылар исемлеге киңәйтелде.
Хәҙер 3-тән 7 йәшкә тиклемге балаһы булған бөтә аҙ тәьмин ителгән ғаиләләр ошондай түләү алырға хоҡуҡлы. Ата-әсәнең эшләп йәки уҡып йөрөүе мотлаҡ тип һаналмай.
Граждандарға ғариза биреү ҙә етә.
3-тән 7 йәшкәсә балаларға айлыҡ түләү тәғәйенләү йәки баш тартыу тураһында ҡарар ғариза ҡабул ителгән көндән башлап 10 эш көнө дауамында ҡабул ителә.
Ведомство-ара эш итеү барышында һоралған мәғлүмәттәр килмәһә, ҡарау ваҡыты ғариза ҡабул ителгән көндән алып 20 эш көнөнә тиклем оҙайтыла.
Башҡортостанда тәүлек эсендә COVID-19 йоҡтороусылар 62-гә артҡан
19 июнгә Башҡортостанда раҫланған коронавирус инфекцияһы осраҡтары һаны 4 792 тәшкил иткән.
Тәүлек эсендә республикала 62 кеше COVID-19 йоҡторған, тип хәбәр ителә стопкоронавирус.рф порталында.
Һуңғы тәүлектә республикала коронавирустан вафат булғандар һаны үҙгәрмәгән һәм элеккесә 18 кеше тәшкил итә.
4 792 сирленең 2 267-һе һауыҡҡан, уларҙың 85-е — һуңғы тәүлектә.
Һуңғы тәүлектә Рәсәйҙә бөтәһе 7 972 коронавирус осрағы раҫланған.
181 кеше үлгән, 10 443-ө һауыҡҡан.
Әлеге ваҡытта Рәсәйҙә 569 063 сирле асыҡланған, уларҙың 324 406 һауыҡҡан, 7 841-е вафат булған.
Төбәктәрҙә коронавирусҡа 16,3 миллиондан ашыу тест эшләнгән.
Һуңғы тәүлектә генә 330 меңдән ашыу тикшереү үткәрелгән.
Хәҙер Рәсәйҙә коронавирусҡа шик менән 310 меңдән ашыу кеше табиптар күҙәтеүендә.
Республикала ете меңдән ашыу кеше талпан ҡаҙалыуға зарланған
Башҡортостанда талпандарҙың әүҙем миҙгеле башланғандан алып медицина ойошмаларына 7 011 кеше уларҙың тешләүенә зарланып мөрәжәғәт иткән.
Былтыр ошо осорҙа 6 220 мөрәжәғәт булған.
Башҡортостан Республикаһы буйынса Роспотребнадзорҙың 16 июнгә мәғлүмәттәренә ярашлы, 7 011 осраҡтың 2 752-һе балаларҙа теркәлгән (2019 йылда — 2 233 осраҡ).
«16 июнгә 3170,1 гектар, шул иҫәптән республиканың баш ҡалаһында 921,3 гектар майҙан акарицид менән эшкәртелгән.
Республикала бөтәһе 4 мең гектарға яҡын майҙанды эшкәртеү планлаштырыла, был уҙған йылдың кимәленә тап килә», — тип хәбәр иттеләр Роспотребнадзор идаралығының матбуғат хеҙмәтенән.
Ведомствола белдереүҙәренсә, Башҡортостан Республикаһы Гигиена һәм эпидемиология үҙәге лабораторияларында һәм уның филиалдарында талпандарҙы энцефалитҡа һәм боррелиозға тикшертергә мөмкин.
Башҡорт телен өйрәнеү ҡушымтаһы Заһир Зәйнетдиндең тауышы менән һөйләй
Мультиинструменталист Заһир Зәйнетдин башҡорт телен өйрәнеү буйынса BashWord мобиль ҡушымтаһы менән таныштырҙы.
«Хәҙер башҡорт телен өйрәнергә теләгән һәр кем телефонына беҙҙең ҡушымтаны күсерә һәм уға көнөнә 10 минут ваҡытын бүлә ала.
Ҡушымта 117 дәрестән, 39 бүлектән һәм 1,5 мең һүҙҙән тора.
Был һүҙҙәр минең тауышым менән яҙҙырылған», — тип һөйләне Заһир Зәйнетдин.
Артист һүҙҙәренсә, көн һайын башҡорт теленең ябай һүҙҙәре менән танышыу өйрәнеү процесын еңеләйтә.
Тест системаһы белемдәге етешһеҙлектәрҙе асыҡларға ярҙам итә.
Ҡушымтаны әҙерләүселәр – Башҡорт телен һаҡлау һәм үҫтереү фонды белгесе Фәнзилә Ғәзизова.
Эш дауам итә, бөгөнгә ҡушымтаның биш бүлеге файҙаланыуға әҙер.
Кисә «Торатау» конгресс-холында «Башҡорт теле: яңы ҡараш» тип аталған сара уҙҙы.
Унда башҡорт телен популярлаштырыу проекттары менән таныштырҙылар.
Презентацияла проект авторҙары һәм әҙерләүселәр ҡатнашты.
Киң аудитория өсөн БСТ телеканалында һәм социаль селтәрҙә тура трансляция ойошторолдо.
Сара барышында ҡатнашыусыларға башҡорт телен өйрәнеү өсөн видео-дәрестәр һәм мобиль ҡушымталар, Бәйләнештә һәм iTunesта башҡорт телендә беренсе подкастар, «Аҫылташ» йәштәр бренды тураһында һөйләнеләр.
Әлеге сараны Башҡорт телен һаҡлау һәм үҫтереү фонды ойошторҙо.
Башҡортостанда йәшәүселәрҙе эҫе ял көндәре көтә
Ял көндәрендә Башҡортостанда һауа температураһы +30 градусҡа тиклем күтәрелә, тип хәбәр итте республика синоптиктары.
Башгидромет мәғлүмәттәре буйынса, йома көндө башлыса яуым-төшөмһөҙ була.
Ел төньяҡтан, талғын.
Һауа температураһы көндөҙ — 19-24 градус.
Шәмбе яуым-төшөмһөҙ, көндөҙ республиканың төньяғында ҡыҫҡа ваҡытлы ямғыр яуыуы көтөлә.
Ел төньяҡтан, төндә йомшаҡ, көндөҙ – талғын.
Һауа температураһы төндә – 7-12 градус, Башҡортостандың төньяҡ һәм көнсығыш райондарында 2 градусҡаса йылы.
Көндөҙ шаҡтай эҫерәк — 23-28 градус.
Йәкшәмбе республикала урыны менән ҡыҫҡа ваҡытлы ямғыр яуа.
Ел төньяҡтан талғын, көндөҙ киҫкен.
Һауа температураһы төндә 7-12 градус йылы.
Көндөҙ — 20-25 градус, көньяҡта +30-ға тиклем.
Өфөлә Шәйехзада Бабичтың 125 йыллығы билдәләнгән йылда уның шиғырҙар китабы баҫылып сыҡты
Өфөлә Шәйехзада Бабичтың 125 йыллығы билдәләнгән йылда уның «Ал да сәс нур халҡыңа» шиғырҙар китабы баҫылып сыҡты.
Башҡорт телендәге йыйынтыҡ Зәйнәб Биишева исемендәге «Китап» нәшриәтендә донъя күрҙе.
Китапта ни бары 24 йыл ғына йәшәгән (1895 — 1919) күренекле башҡорт шағирының 90-ға яҡын әҫәре баҫылған.
Йыйынтыҡҡа «Башҡортостан», «Ҡурайҡайға», «Мандолин» кеүек билдәле шиғырҙары, «Ғазазил» поэмаһы, «Ҡандала» балладаһы һәм башҡа әҫәрҙәре ингән.
Китап Башҡортостандың халыҡ шағиры Ҡәҙим Аралбайҙың «Быуындарға рухы аманат» баш һүҙе менән асыла.
Хәтерегеҙгә төшөрәбеҙ, Башҡортостан башлығы Радий Хәбиров 2020 йылда шағир Шәйехзада Мөхәмәтзакир улы Бабичтың тыуыуына 125 йыл тулыуҙы билдәләү тураһында указға ҡул ҡуйҙы.
Лариса Абдуллина «Аҡбуҙат» балалар журналының баш мөхәррире итеп тәғәйенләнде
Шәйехзада Бабич исемендәге йәштәр премияһы лауреаты һәм Шәһит Хоҙайбирҙин исемендәге республика премияһы лауреаты Лариса Абдуллина «Аҡбуҙат» балалар журналының баш мөхәррире итеп тәғәйенләнде.
Шағирә, журналист һәм йәмәғәт эшмәкәре Лариса Абдуллина журналистика өлкәһендә — 1994 йылдан, «Башҡортостан» гәзите редакцияһында 2008 йылдан алып эшләй.
Быға тиклем «Башҡортостан» гәзитендә әҙәбиәт һәм мәҙәниәт бүлеген етәкләне.
«Аҡбуҙат» — мәктәпкәсә һәм кесе мәктәп йәшендәге балалар өсөн айлыҡ әҙәби-нәфис журнал.
«Ҡош юлы» башҡорт бард йыры фестивален уҙғарыу датаһы иғлан ителде
«Ҡош юлы» башҡорт бард йыры республика фестивале 31 июлдән 2 авгусҡа тиклем Ҡыйғы районында уҙғарыла.
Хәтерегеҙгә төшөрәбеҙ, фестиваль башҡорт шағиры һәм драматургы Рафаэль Сафиндың ижадына арнала.
Фестивалде ойоштороусылар Тимур Йосопов, Айгөл Ғәбитова һәм Рөстәм Миһранов Ҡыйғы районына «разведкаға» барып ҡайтты.
Улар район хакимиәте башлығы Зөһрә Гордиенко менән осрашты һәм ойоштороу мәсьәләләрен тикшерҙе, Әй йылғаһы буйындағы аҡланды ҡараны, Йыланлы ауылына шағирҙың музейына барҙы.
Ҡатнашырға теләгәндәр июнь аҙағына хәтлем гитарала йыр башҡарып төшкән видеояҙманы йәки 8-10 шиғырҙан торған ижади шәлкемде фестивалдең рәсми төркөмөнә ебәрергә тейеш.
17 йәше тулғандар һәм унан өлкәнерәктәр ҡатнашырға мөмкин.
Өфөлә фронтҡа киткән яҡташтарыбыҙға гранит-бронза һәйкәл ҡуйылды
Хәтер һәм ҡайғы көнөндә Өфө тимер юл вокзалы майҙанында 1941 йылдың йәйендә фронтҡа киткән геройҙарға һәйкәл асылды.
Республика башлығы Радий Хәбиров һүҙҙәренсә, урын осраҡлы һайланмаған.
«Бынан «Прощание славянки» маршы аҫтында йөҙ меңләгән яҡташыбыҙ фронтҡа киткән.
Перронда башҡорт, рус, татар, сыуаш, мари һәм башҡа йырҙар яңғыраған.
Атайҙар, ирҙәр, улдар, ҡыҙҙар киткән, улар Бөйөк Еңеү менән иҫән-һау ҡайтыуҙарына эскерһеҙ ышанған.
Ләкин был һуғыш аяуһыҙ.
Ҡыҙғанысҡа ҡаршы, 322 мең яҡташыбыҙ яу яландарында мәңгелеккә ятып ҡалған.
Әммә беҙҙең яугирҙәрҙең батырлығы һәм ҡаһарманлығы дошманды еңгән.
1945 йылдың йәйендә тап ошо урынға, әлеге перронға, яугир-еңеүселәр менән эшелондар ҡайтҡан», — тине республика Башлығы.
Гранит-бронза скульптура композицияһы 1941 йылда фронтҡа оҙатыуҙарҙы сағылдырған бер ансабль булып тора.
Радий Хәбиров республиканың һәйкәлде көтөп алыуын билдәләне.
Хәҙер һәр кем объект эргәһендә туҡтап, геройҙарҙы иҫкә алыу мөмкинлегенә эйә.
«Был һәйкәл китап буйынса түгел, ә ветерандар ярҙамында өйрәнгән тарих символы булыр, — тип иҫәпләй республика ветерандар советы рәйесе Валерий Шәрипов.
— Ҡыҙғанысҡа ҡаршы, һәйкәлгә таш һалған ветерандар уны асыу көнөнә тиклем йәшәй алманы.
Әммә беҙ уларҙы онотмаҫбыҙ».
Бөйөк Ватан һуғышы фронтына киткәндәр иҫтәлегенә мемориал туғыҙ һындан тора.
Уларҙың бөтәһе лә төрлө милли кейем кейгән.
Башҡортостан хөкүмәте премьер-министрының беренсе урынбаҫары Андрей Назаров әйтеүенсә, был  халҡыбыҙҙың күп милләтле булыуын сағылдырыу өсөн эшләнгән.
Проекттың художество идеяһы авторы – Андрей Назаров.
Ул туғыҙ бронза һынды әҙерләү өсөн үҙ аҡсаһын түләгән.
Объектты авторҙар коллективы менән скульптор Вадим Кириллов тормошҡа ашырған.
Радий Хәбиров Башҡортостандың мәҙәниәт учреждениеларын асыу офоҡтарын билдәләргә ҡушты
Бөгөн республика башлығы Башҡортостан хөкүмәтендәге оператив кәңәшмәлә мәҙәниәт учреждениеларын асыуҙы һәм күмәк халыҡ ҡатнашлығындағы саралар үткәреүҙе яҡшылап уйларға ҡушты.
Радий Хәбиров мәҙәниәт министры Әминә Шафиҡоваға ошо темаға тәҡдимдәр әҙерләү бурысын йөкмәтте.
«Әйҙәгеҙ, мәҙәниәт учреждениеларын асыу йәһәтенән бергәләп уйлашайыҡ.
Роспотребнадзор менән һөйләшеү һәм килешеү уҙғарып өлгөрһөндәр өсөн ҡасан әҙер булыуығыҙҙы әйтегеҙ һәм яйлап аса башлағыҙ», — тине Радий Хәбиров.
24, 26, 27 июндә — күп халыҡ ҡатнашлығындағы саралар, 30 июндә Халыҡ-ара форум уҙғарыла, унда 50-нән ашыу кеше ҡатнаша, тип билдәләне республика башлығы.
Шуға бәйле ул юғары әҙерлек режимы тураһында указға үҙгәрештәр индерергә ҡушты.
3 июлдә республикала мәктәп лагерҙары асыла
3 июлдән, 1 июлдә Конституцияға төҙәтмәләр буйынса дөйөм Рәсәй тауыш биреүенән һуң, Башҡортостанда мәктәп лагерҙары эшләй башлай.
Был хаҡта дүшәмбе республика хөкүмәтендәге оператив кәңәшмәлә белдерҙеләр.
«Халыҡҡа тауыш биреү мөмкинлеге биреү өсөн 3 июлдән мәктәп лагерҙарын асыу планлаштырыла.
Шифахана тибындағы лагерҙар республикала 1 июлдә асыла», — тип белдерҙеләр кәңәшмәлә.
Зөлфиә Ғайсина Башҡортостанда кеше хоҡуҡтары буйынса яңы вәкил булыуы мөмкин
Хоҡуҡ һаҡлаусы Зөлфиә Ғайсинаның кандидатураһы Башҡортостанда Кеше хоҡуҡтары буйынса вәкил вазифаһына килешеү өсөн Мәскәүгә Рәсәй Федерацияһында Кеше хоҡуҡтары буйынса вәкил Татьяна Москальковаға ебәрелде.
Был хаҡта Башҡортостан Республикаһы Дәүләт Йыйылышының матбуғат хеҙмәте хәбәр итте.
«Башҡортостан Конституцияһына ярашлы республика Башлығы ошо кандидатураны индерҙе, – тип аңлатма бирҙе республика Ҡоролтайы рәйесе Константин Толкачев.
– Дәүләт Йыйылышы ултырышының көн тәртибенә Вәкил тәғәйенләү тураһында мәсьәлә индереү Татьяна Москалькованың ҡарарынан тора».
Зөлфиә Ғайсинаның юриспруденцияла һәм хоҡуҡ һаҡлау эшмәкәрлегендә 17 йыл тәжрибәһе бар.
Һуңғы 10 йылда ул шәхси юридик практика алып бара һәм тотош республикалағы алданған өлөшсөләрҙең хоҡуҡтарын яҡлауҙа махсуслаша, тип хәбәр ителә гайсина.рф сайтында.
Республикала сәнәғәт етештереүе индексы Рәсәй буйынса уртаса күрһәткестән юғары – Хәбиров
2020 йылдың тәүге биш айы йомғаҡтары буйынса Башҡортостанда сәнәғәт етештереүе индексы 99 процент тәшкил иткән, был Рәсәй буйынса уртаса күрһәткестән юғары, тип белдерҙе дүшәмбе Радий Хәбиров хөкүмәттәге оператив кәңәшмәлә.
Радий Хәбиров һүҙҙәренсә, «беҙ ныҡ ҡына кәмеүен көткәйнек», шул уҡ ваҡытта республика иҡтисадының ҡайһы бер тармаҡтарында хатта бер аҙ үҫеш күҙәтелә.
Мәҫәлән, быйыл ғинуар-майҙа ауыл хужалығында үҫеш 2,5 процент тәшкил иткән.
Башҡортостанда торлаҡты сафҡа индереү, 2019 йылдың ошо уҡ осоро менән сағыштырғанда, 3 процентҡа артҡан.
«Эште дауам итербеҙ.
Яйлап был хәлдән сығырбыҙ», — тип өҫтәне рсепублика башлығы.
Радий Хәбиров коллегаларын һағыныуын әйтте һәм офлайн осрашырға тәҡдим итте
Башҡортостан башлығы Радий Хәбиров хөкүмәттәге коллегаларын һағыныуын әйтте һәм аҙна һайын оператив кәңәшмәләрҙе офлайн үткәрергә тәҡдим итте.
«Коронавирус инфекцияһы менән бәйле хәлгә ҡарарбыҙ, табиптар менән кәңәшләшербеҙ һәм киләһе дүшәмбелә бөтәһен дә яҡындан күрербеҙ.
Минеңсә, бынан бөтәбеҙгә лә һәйбәтерәк булыр», — тине республика етәксеһе.
Хәтерегеҙгә төшөрәбеҙ, Башҡортостанда юғары әҙерлек режимы индерелгәндән һуң республика хөкүмәте онлайн кәңәшмәләргә күсте.
Башҡортостанда ғибәҙәт йорттары асыла
Башҡортостанда ғибәҙәт йорттары асыла.
Был хаҡта республика башлығы министрлыҡ һәм ведомство етәкселәре менән оператив кәңәшмәлә белдерҙе.
Радий Хәбиров уға дин әһелдәренең яйлап дини учреждениеларҙы асыу тәҡдиме менән мөрәжәғәт итеүҙәрен әйтте һәм ошо йәһәттән Роспотребнадзор тәҡдимдәренә ярашлы эшләүҙәрен һораны.
«29 июндән халыҡ мәсеттәргә, православие ҡорамдарына килә алһын өсөн был ҡарарҙы рәсмиләштерергә кәрәк, улар асылһын, эшләһен», — тип белдерҙе республика башлығы.
Әлегә шатланыу өсөн сәбәптәр бик юҡ, тип билдәләне ул.
Коронавирус йоҡтороусылар буйынса статистика кәмеүҙе күрһәтһә лә, кешеләрҙең сирләүе дауам итә.
Республика етәксеһе муниципалитет башлыҡтарына ваҡытынан алда тынысланмаҫҡа ҡушты.
Республикала коронавирус йоҡтороусылар – 4,9 меңдән ашыу
Башҡортостан Һаулыҡ һаҡлау министрлығының 22 июнгә мәғлүмәттәре буйынса, республикала 4 959 коронавирус инфекциялы сирле иҫәпләнә.
Тәүлек эсендә улар 53-кә артҡан.
Һаулыҡ һаҡлау министры Максим Забелин республика хөкүмәтендәге оператив кәңәшмәлә хәбәр итеүенсә, COVID-19 йоҡтороу темпы 1 процент тәшкил иткән.
Төбәктә таралыу коэффициенты 0,9-ға тиң.
Уның һүҙҙәренсә, ауырыуҙарҙың күпселеге – урта һәм олораҡ йәштәге кешеләр.
Республикала бөгөн 782 кеше стационарҙа дауалана, уларҙың 620-һе – ҡәнәғәтләнерлек хәлдә, 127-һенең хәле — уртаса ауырлыҡта, 35-е — ауыр хәлдә.
Яңы йоғошло сирҙәр дауаханаһында 69 пациент дауалана, 15 кеше госпиталдән сығарылған.
Бөтә осорҙа 2 385 кеше һауығып сыҡҡан, тип өҫтәне Башҡортостан Һаулыҡ һаҡлау министрлығы башлығы.
Дауахананан тыш инфекциялы пациенттарҙың күпләп сирләүе билдәләнә, тәүлегенә 68 кешегә артҡан.
Июлдә Башҡортостанда төндә ҡырау төшөүе көтөлмәй
Алдағы ике-өс көндә Башҡортостанда төндә ҡырау төшөүе туҡтай һәм июлдә бындай һауа шарттары ҡабатланмай.
Рәсәй Гидрометүҙәгенең фәнни етәксеһе Роман Вильфандтың теорияһы шуны раҫлай.
«Теоритик яҡтан хәҙер ҡырау булмай.
Сөнки ҡырау төшһөн өсөн һауаға тупраҡты ла һыуытырға тура килә, ысынында иһә был мөмкин түгел», — тине «РИА Новости» агентлығы әңгәмәсеһе.
Рәсәй Гидрометүҙәгенең лаборатория мөдире Людмила Паршина һүҙҙәренсә, июлдә Башҡортостанда һауа температураһы, Урал буйындағы кеүек үк, норманан бер градусҡа юғарыраҡ була.
Хеҙмәт министрлығы 24 июндә эшләмәгән көн өсөн нисек түләнәсәген аңлатты
Рәсәй Хеҙмәт министрлығы быйыл Владимир Путин Еңеү парадын уҙғарыу көнө тип иғлан иткән 24 июнь — эшләмәгән көн өсөн нисек түләнәсәген аңлатты.
2020 йылдың 24 июне илдә хеҙмәткәрҙәрҙең эш хаҡы һаҡланған ял көнө тип иғлан ителде, тип белдерҙеләр ведомствола.
Был көн өсөн хеҙмәткәр ошо көндә тулыһынса эшләгән осраҡта күпме алһа, шунса алырға тейеш.
Ошо көндә эшләгән хеҙмәткәрҙәргә (өҙлөкһөҙ етештереү, торлаҡ-коммуналь хужалыҡ учреждениелары, медицина учреждениелары) аҡса ғәҙәти күләмдә түләнә, сөнки эшләмәгән көндәр ялға йәки эшләмәгән байрам көндәренә ҡарамай.
2020 йылдың 24 июне ял тип иғлан ителеүгә бәйле производство календары үҙгәрмәй.
Был көн эш ваҡыты нормаһынан алынмай, отпуск оҙайтылмай.
Хәтерегеҙгә төшөрәбеҙ, 1 июлдә — Рәсәй Конституцияһына үҙгәрештәр индереү буйынса тауыш биргән көндә эшләгән өсөн рәсәйҙәргә икеләтә хеҙмәт хаҡы түләнә.
Тауыш биргән көндә эшләмәгән хеҙмәткәрҙәр ҙә эш хаҡын һаҡлап ҡала.
Башҡортостанда ағас уйын – республика пазлы популярлыҡ яулай
Башҡортостанда уйын – республика картаһы пазлы популярлыҡ яулай.
Ағастан эшләнгән пазл өлөштәре республика райондарынан тора.
Белорет, Бөрйән, Ейәнсура – карта уның ярҙамында республиканың территориаль бүленешен өйрәнеп булырлыҡ итеп төҙөлгән.
Октябрьский ҡалаһы командаһы яһаған пазл Башҡортостанда йәшәүселәр араһында популярлыҡ яулай.
Селтәрҙә ҡулланыусылар проектты үҫтереү варианттарын – пазлдарҙы Башҡортостанды райондарға бүлеүҙән тыш, уның төп иҫтәлекле урындары менән эшләргә тәҡдим итә.
Башҡортостан Республикаһында 54 район бар.
Рәсәй субъекттары исемлегендә майҙаны буйынса 27-се урынды биләй (143 600 км²).
Өфөлә «Аҡ Йорт» комплексы битләүендә яңы объекттар төҙөү планлаштырыла
Менделеев урамы, Көнсығыш битләүе урман паркы, Өфө йылғаһы һәм «Аҡ Йорт» тау саңғыһы комплексы биләмәһе менән сикләнгән биләмәне планлаштырыу проекты 9 мең самаһы квадрат метр хеҙмәтләндереү объектын төҙөүҙе күҙ уңында тота.
Документацияға ярашлы, битләүҙең өҫкө өлөшөндә – өс яңы объект, ә берәүһен аҫта, йылға буйында һалыу күҙаллана.
Әле был биләмәлә дөйөм майҙаны 6,3 мең квадрат метрлыҡ  хеҙмәтләндереү объекттары бар. Яңы төҙөлөш 311 автомобиль өсөн гараж һәм туҡтау урындарын да үҙ эсенә ала.
Өфө йылғаһы буйында автомобиль юлы проектланған.
«Аҡ Йорт» комплексы янында Көнсығыш сығыу юлы тоннеленең портал өлөшө нигеҙен һалыу бара.
Февралдә майҙансыҡта урман ҡырҡылды, ер эштәре башланды.
Башҡортостанда коронавирус инфекциялы сирлеләр – 5 меңдән ашыу
23 июнгә мәғлүмәттәр буйынса, Башҡортостанда 5 011 коронавирус инфекциялы сирле иҫәпләнә.
Тәүлек эсендә улар 52-гә артҡан, тип хәбәр ителә стопкоронавирус.рф порталында.
4 906 ауырыуҙың 2 380-е һауыҡҡан, уларҙың 97-һе — һуңғы тәүлектә.
Башҡортостанда коронавирустан вафат булғандар һаны үҙгәрмәгән һәм 18 кеше тәшкил итә.
Рәсәйҙә һуңғы тәүлектә бөтәһе 7 425 COVID-19 йоҡтороу осрағы раҫланған.
153 үлем теркәлгән.
Тәүлек эсендә илдә 12 013 кеше һауыҡҡан.
Дөйөм алғанда, бөгөн Рәсәйҙә коронавирус йоҡтороуҙың 599 705 осрағы теркәлгән.
356 429 кеше һауыҡҡан, 8 359 кеше яҡты донъя менән хушлашҡан.
Әлеге ваҡытта ил төбәктәрендә коронавирусҡа 17,5 миллиондан ашыу тест эшләнгән.
Һуңғы тәүлектә генә төбәктәрҙә 233 меңгә яҡын тикшереү үткәрелгән.
Әле Рәсәйҙә коронавирусҡа шик менән 309 мең кеше медицина күҙәтеүенә алынған.
Рәсәйҙә ҡартлыҡ буйынса пенсияны арттырырға теләйҙәр
Киләһе йылда пенсияның уртаса күләме 17 432 һумға етеүе мөмкин, тип хәбәр итте «РИА Новости» агентлығы Рәсәй Пенсия фонды бюджетына төп характеристика проектына һылтанма менән.
Документҡа ярашлы, 2021 йылда эшләмәгән пенсионерҙарҙың страховка пенсияһын индексациялау күләме — 6,3%, 2022 йылда — 5,9% (18 357 һумға тиклем), 2023 йылда 5,6% була (19 283 һумға тиклем).
Түләүҙәр өсөн сығым йыл һайын 1 апрелдән башҡарылған индексацияны һәм пенсионерҙың бынан алдағы йыл өсөн йәшәү минимумының үҫеш темпын иҫәпкә алып билдәләнгән: 2021 йылда — 1,5%, 2022 йылда — 3,9%, 2023 йылда — 3,7%.
2021-2023 йылдарҙа тупланма өлөш һәм ашығыс пенсия түләүе күләмен арттырыу планлаштырылмай.
Социаль пенсияның уртаса йыллыҡ күләме 2021 йылда — 9977 һум, 2022 йылда — 10 307 һум, 2023 йылда 10 693 һум була.
Өфөлә тәүлегенә коронавирус йоҡтороуҙың биш яңы осрағы асыҡланған
Өфөлә яңы коронавирус инфекцияһы пандемияһы башланғандан алып рәсми рәүештә 1690 ыңғай һөҙөмтә теркәлгән.
Һуңғы тәүлектә биш осраҡҡа артҡан, тип хәбәр итте Роспотребнадзорҙың эпидемиологик күҙәтеү бүлеге етәксеһе урынбаҫары вазифаһын башҡарыусы Зөлфиә Камаева мэрияла уҙған оператив кәңәшмәлә.
«100 меңгә сир күрһәткесе 148,2 осраҡ тәшкил иткән, — тине санитар табип.
— Бөгөн Өфөлә 14 868 кеше табиптар күҙәтеүенә алынған, уларҙың ике меңдән ашыуы – ОРВИ билдәләре менән».
Зөлфиә Камаева Конституцияға төҙәтмәләр буйынса тауыш биреү тураһында иҫкә төшөрҙө. 1 июлдә участка һайлау комиссияһы ағзалары һәм тауыш биреүҙә ҡатнашыусылар участкаға битлек һәм бирсәткә кейеп инергә тейеш.
Граждандарға социаль дистанцияны һаҡларға, участка һайлау комиссияһында 15 минуттан да артыҡ тормаҫҡа кәңәш ителде.
24 июнь – Башҡортостандың барлыҡ почта бүлексәләре өсөн ял көнө
2020 йылдың 24 июне – Владимир Путин иғлан иткән Еңеү парадын уҙғарыу көнө Башҡортостандың барлыҡ почта бүлексәләре өсөн ял була.
Федераль почта элемтәһе Башҡортостан идаралығының матбуғат хеҙмәтенән хәбәр итеүҙәренсә, шишәмбе, 23 июндә, элемтә бүлексәләре ғәҙәти график буйынса эшләй.
Рәсәй почтаһының мобиль ҡушымтаһында һәм компанияның сайтында эш графигын аныҡларға йәки картала яҡындағы асыҡ почта бүлексәһен табырға мөмкин.
Өфөлә асыҡ һауала бушлай «Һеңлекәш» фильмын күрһәтәләр
Өфөлә асыҡ һауала бушлай Александр Галибиндың Мостай Кәрим повесы буйынса «Һеңлекәш» фильмын күрһәтәләр.
Уны «Башҡортостан» дәүләт концерт залы алдында ҡарарға мөмкин.
Ҡала халҡының Өфө үҙәгендә яратҡан таҫмаларын ғәҙәти булмаған форматта ҡарау мөмкинлеге барлыҡҡа килә, тип хәбәр итте ойоштороусылар.
Тәүгеһе Еңеү парады уңайынан 24 июндә бушлай күрһәтелә.
Йыйылыу ваҡыты – киске 10-сы 30 минут, сеанс сәғәт 10-да башлана.
Урындар һаны сикле, урындарға +79196124049 телефоны буйынса заказ бирергә була.
Бронь булмаһа, автомобилдәр ҡарауға индерелмәй.
Өфөләргә радиоалғыслы автомобиль кәрәк – тауыш машинаға трансляциялана.
Ойоштороусылар – Өфө ҡалаһы хакимиәте һәм Әмир Абдразаҡов исемендәге  «Башҡортостан» киностудияһы булышлығында «Башҡортостан» дәүләт концерт залы.
Республикала торлаҡ төҙөү өсөн ипотека-аҡса туплау программаһын 2021 йылға тиклем оҙайтыуҙары ихтимал
Торлаҡ төҙөү өсөн ипотека-аҡса туплау программаһын 2021 йылға тиклем оҙайтыуҙары ихтимал.
«Төҙөлөш сәғәте»ндә ошо мөмкинлек тикшерелде.
Республиканың Торлаҡ төҙөлөшөн үҫтереү фонды генераль директоры урынбаҫары Евгений Декатов һүҙҙәренсә, төбәктә программа 2014 йылдан ғәмәлгә ашырыла.
Элек унда торлаҡ шарттарын яҡшыртыуға мохтаждар, балалы ғаиләләр һәм 35 йәшкә тиклемге ғаиләләр ҡатнаша алды.
2019 йылдың 1 мартынан Радий Хәбировтың ҡушыуы буйынса был сикләүҙәр бөтөрөлдө.
Декатов әйтеүенсә, иҡтисадтағы һәм социаль өлкәләге кризисҡа бәйле, программала ирекле ҡатнашыуҙы 2021 йылдың аҙағына тиклем дауам итергә кәрәк.
Ул шулай уҡ граждандар йылына 3% ставка менән торлаҡты льготалы кредитлау программаһынан файҙалана алһын өсөн аҡса туплау осороноң минималь срогын бер йылға тиклем кәметергә тәҡдим итте.
Ипотека-аҡса туплау программаһы өстән алып алты йылға тиклем ике банкта иҫәп асырға мөмкинлек бирә.
Ҡатнашыусыларҙың айлыҡ взносына республика бюджетынан взностың суммаһынан 30% тиклем премия өҫтәлә.
Шулай итеп, Башҡортостанда йәшәүселәр яңы торлаҡ өсөн тәүге взносҡа аҡса туплай ала.
Башҡортостан башлығы вахтасыларҙы Яҡут Республикаһынан ҡайтарған өсөн Миллерҙан рәхмәт хаты алды
Башҡортостан башлығы Радий Хәбиров исеменә «Газпром» идараһы рәйесе Алексей Миллерҙан рәхмәт хаты килде.
Дәүләт эшмәкәре республика етәксеһенең ярҙамын һәм вахтасыларҙы Яҡут Республикаһының Чаянда ятҡылығынан тиҙ генә ҡайтарыуын билдәләне.
«Барлыҡ республика ойошмалары, министрлыҡтар һәм ведомстволарҙың берлектәге яйға һалынған эше һөҙөмтәһендә вахтасыларҙы ҡайтарыуҙы һәм урынлаштырыуҙы ойоштора, шулай уҡ бөтә тейешле карантин сараларын үтәүҙе тәьмин итә алдыҡ», — тип яҙҙы Алексей Миллер.
Компания идараһы рәйесе һүҙҙәренсә, Башҡортостан менән «Газпром» араһында хеҙмәттәшлек дауам итә.
Хәтерегеҙгә төшөрәбеҙ, республика властары 1590 вахтасыға тыуған яғына ҡайтырға ярҙам итте.
Республиканың беренсе вице-премьеры Андрей Назаров «Башнефт»тең директорҙар советына инде
Башҡортостандың беренсе вице-премьеры Андрей Назаров «Башнефть» компанияһы директорҙар советының яңы составына һайланды, тип хәбәр итте «КоммерсантЪ — Башҡортостан».
Андрей Назаров советта элекке ер һәм мөлкәт мөнәсәбәттәре министры Олег Полстоваловты алмаштырҙы.
«Роснефт»тең эске аудит хеҙмәте етәксеһе Геннадий Букаев та советтан сыҡты.
Һуңғыһы урынына 2019 йылдың көҙөндә «Башнефть» президенты итеп тәғәйенләнгән Хәсән Татриев һайланды.
Совет составында Башҡортостандың элекке башлығы Рөстәм Хәмитов, «Роснефт»тең беренсе вице-президенты Павел Федоров, «Роснефт»тең вице-президенттары Урал Латипов — хәүефһеҙлек, Дидье Касимиро — эшкәртеү, нефть химияһы, коммерция һәм логистика, Елена Завалеева — статс-секретарь, Зелько Рунье — шельф проекттары, Андрей Шишкин — мәғлүмәтләштереү, инновациялар, Артем Пригода — президенттың планлаштырыу буйынса кәңәшсеһе ҡалды.
Хәтерегеҙгә төшөрәбеҙ, 2016 йылда «Башнефть» акцияларының 25 проценты республикаға күсте.
Хәҙер Башҡортостан «Башнефт»тең 25,79% акцияһына эйә.
Төп пакет —«Роснефть» компанияһында (69,3%).
1 июлдә Башҡортостан һайлаусылары өсөн социаль йәрминкәләр эшләй
1 июлдә Башҡортостан ҡалаларында һәм райондарында, һайлау участкаларында йәки улар янында социаль йәрминкәләр ойошторола, уларҙа аҙыҡ-түлекте ҡулай хаҡҡа һатып алырға мөмкин.
Йәрминкәләр, санитар-эпидемиологик талаптарҙы үтәп, көн дауамында эшләй.
Һайлаусыларға Башҡортостанда етештерелгән аҙыҡ-түлек тәҡдим ителә.
Улар араһында – йомортҡа, ярма, макарон, икмәк һәм икмәк-күмәс изделиелары, үҫемлек майы, шәкәр, йәшелсә, емеш-еләк, эсемлектәр.
Социаль йәрминкәләр уҙғарыу республика халҡын ҡулай хаҡҡа сифатлы ауыл хужалығы продукцияһы менән тәьмин итергә, шулай уҡ урындағы етештереүселәргә ярҙам итергә мөмкинлек бирә.
Бынан тыш, 1 июлдә Башҡортостан ҡалаларында һәм райондарында «Рәхмәт» акцияһы ойошторола, уның барышында һайлаусыларға ташлама алырға мөмкинлек биргән беләҙек/купон тапшырыла.
Атап әйткәндә, ҡайһы бер бөҙрәханалар, автосервистар, химик таҙартыу һәм ателье хеҙмәттәренә ташлама — 10-20 процент; аҙыҡ-түлеккә (алкоголь һәм тәмәкенән тыш) — 3-10 процент; дөйөм туҡланыу учреждениеларында һатып алыуға — 10 процент.
Республикала генерал Шайморатов тураһында спектаклдең репетицияһы бара
Арыҫлан Мөбәрәков исемендәге Сибай башҡорт драма театрында Флорид Бүләковтың «Шайморатов генерал» героик драмаһының репетицияһы бара.
Спектакль күренекле шәхес – 112-се Башҡорт атлы дивизияһы командиры, Рәсәй Геройы, генерал-майор Миңлеғәле Шайморатов иҫтәлегенә бағышлана.
Спектакль өҫтөндә саҡырылған режиссер – Туймазы театрының баш режиссеры Илнур Муллабаев эшләй.
Ҡуйыусы рәссам – Рәсәй Федерацияһының һәм Ҡалмыҡ Республикаһының атҡаҙанған сәнғәт эшмәкәре, Татарстан Республикаһының театр сәнғәте өлкәһендәге «Тантана» дәүләт премияһы лауреты Валерий Яшкулов.
Балетмейстер – режиссер, хореограф, бейеүсе Ярослав Францев.
Композитор – Өфөнән йырҙар авторы Илсаф Вәдүтов.
«Шайморатов бөтәбеҙҙе лә, тәү сиратта, шәхес булараҡ ҡыҙыҡһындыра.
Беҙ уның дивизия командиры икәнен, полкты атакаға ебәреүен беләбеҙ, ә ул ниндәй кеше булған һуң?
Был бик ҙур әһәмиәткә эйә.
Спектакль аша үҙ версиябыҙҙы күрһәтергә теләйбеҙ», — тип һөйләне актер Вадим Ғилманов «Сибай-ТВ» телекомпанияһы сюжетында.
Премьера 7-8 июлгә билдәләнгән.
Ләкин коронавирус пандемияһы арҡаһында залда тамашасылар булмай.
Проект «Берҙәм Рәсәй» партияһының «Бәләкәй ҡалалар театрҙары» проекты буйынса тормошҡа ашырыла.
27 июндә Башҡортостанда алкоголь һатылмай
Башҡортостанда 27 июндә Йәштәр көнө ойошторолоуға бәйле алкоголь һатыу тыйыла, тип иҫкә төшөрҙөләр республика Сауҙа һәм ҡулланыусылар хоҡуғын яҡлау буйынса дәүләт комитетында.
«Хоҡуҡ боҙоуҙарҙы иҫкәртеү өсөн Башҡортостан биләмәһендә 27 июнь – Йәштәр көнөндә алкоголь продукцияһын ваҡлап һатыу тыйыла», — тип билдәләнеләр ведомствоның матбуғат хеҙмәтендә.
«Башинформ» хәбәр иткәнсә, былтыр яҙ Башҡортостан Республикаһы Дәүләт Йыйылышы – Ҡоролтай депутаттары «Башҡортостанда этил спирты, алкоголле һәм спиртлы продукция етештереү, уларҙың әйләнеше өлкәһендәге эшмәкәрлекте көйләү, алкоголь продукцияһын ҡулланыуҙы (эсеүҙе) сикләү тураһында» республика законының 6.2 статьяһына үҙгәрештәр индереү тураһында» Закон ҡабул итте.
Һуңғы ҡыңғырау байрамында, 27 июнь – Йәштәр көнөндә, Белем көнөндә һәм һабантуйҙар уҙғарылған көндәрҙә магазиндарҙа алкоголь һатыу тыйылды.
Сикләүҙәр яңы йыл каникулдарына ла ҡағылды.
Республика ЮХХДИ-һы махсус операция иғлан итте
Башҡортостанда 25 июндән «Мотоцикл» иҫкәртеү операцияһы башланды.
Сара мотоцикл, скутер һәм мопед водителдәренең юл хәрәкәте хәүефһеҙлеген боҙоуын асыҡлауға йүнәлтелгән.
Айырыуса билдәләнгән тәртиптә теркәлмәгән мототехниканы асыҡлауға иғтибар бүленә.
«Быйыл биш айҙа мототранспорт водителдәре ҡатнашлығында 33 юл-транспорт ваҡиғаһы теркәлгән, уларҙа ике кешенең ғүмере өҙөлгән, 38-е төрлө йәрәхәттәр алған.
Мотоцикл водителдәре ғәйебе менән 28 юл фажиғәһе булған», — тип хәбәр иттеләр Башҡортостан Республикаһы Юл хәрәкәте хәүефһеҙлеге дәүләт инспекцияһының матбуғат хеҙмәтенән.
Башҡортостанда 3 йәшлек малай өйөндә ҡайнар һыуға бешеп үлгән
Ошо көндәрҙә Башҡортостандың Илеш районында йәшәгән бер ғаиләлә фажиғә булған.
«Вести» хоҡуҡ һаҡлау органдарындағы сығанаҡҡа һылтанып хәбәр итеүенсә, 3 йәшлек малайҙың өҫтөнә ҡайнар һыулы сәйнүк килеп төшкән.
Сабыйҙың тәне бешкән.
Уны ашығыс ярҙам менән урындағы дауаханаға алып киткәндәр.
Табиптар бер нисә сәғәт буйына баланың ғүмере өсөн көрәшкән, ләкин уны ҡотҡара алмағандар.
Хәҙер тәфтишселәр фажиғә сәбәптәрен асыҡлай.
Республикала коронавирус йоҡтороуҙың 53 яңы осрағы теркәлгән
Башҡортостанда һуңғы тәүлектә коронавирус йоҡтороусылар тағы 53-кә артҡан, тип хәбәр итте «Стопкоронавирус» порталы.
Шулай итеп, хәҙер республикала сир йоҡтороусыларҙың дөйөм һаны — 5 121.
Коронавирус инфекцияһына ҡаршы көрәш буйынса штаб мәғлүмәтенә ярашлы, әлеге ваҡытта ауырыуҙарҙың дөйөм һаны 2460 кеше тәшкил итә, 2643-ө һауыҡҡан.
Коронавирустан вафат булғандар — 18.
Һуңғы бер нисә аҙнала был һан үҙгәрешһеҙ ҡала.
Һуңғы тәүлектә Рәсәйҙә яңы коронавирус инфекцияһын йоҡтороуҙың 7 113 осрағы асыҡланған.
Йәмғеһе – 613 994 сирле.
Рәсәйҙә бөтәһе 8 605 кеше коронавирустан вафат булған, 92-һе — һуңғы тәүлектә.
Рәсәйҙә һуңғы тәүлектә 6 342 кеше дауахананан һауығып сыҡҡан.
Илдә һауыҡҡан пациенттар һаны 375 164-кә еткән.
Роспотребнадзорҙың 25 июнгә мәғлүмәттәре буйынса, яңы коронавирусҡа 18,1 миллиондан ашыу тикшереү үткәрелгән.
Башҡортостан властары ғүмер оҙайлығы артыуын 2019 йылдың төп ҡаҙаныштарының береһе тип атаны
2019 йылдың төп ҡаҙаныштарының береһе – халыҡтың ғүмер оҙайлығы артыуы, тине Башҡортостан хөкүмәтенең беренсе вице-премьеры Андрей Назаров Дәүләт Йыйылышы – Ҡоролтай депутаттары алдындағы сығышында.
Көтөлгән ғүмер оҙайлығы бер йылда 6,5 айға артып, 72,64 йәш (2018 йылда — 72,06) тәшкил иткән.
Ошондай динамика һаҡланһа, республика биш йылда тәүге унау иҫәбенә инеүе ихтимал, тип билдәләне вице-премьер.
Барлыҡ сәбәптәрҙән үлем коэффициенты 1000 кешегә 12,1 тәшкил иткән һәм 2018 йыл менән сағыштырғанда 2,4% кәмегән.
Башҡа төбәктәр менән сағыштырғанда республика 2019 йыл йомғаҡтары буйынса 31-се баҫҡысҡа күтәрелгән (2015 йылда – 3-сы урын).
Былтыр миграция иҫәбенә кәмеү – 4 216 кеше.
2018 йылда ул яҡынса 1,5 тапҡырға күберәк булған һәм 6 648 кеше тәшкил иткән.
«2015 йылдан кәмей башлаған тыуымдың ҡыҫҡарыу тенденцияһын әлегә еңеп булманы.
Быға бөтә донъяла күҙәтелгән «икенсе демографик күсеү» тәьҫире – теркәлгән никахтар һанының кәмеүе, шулай уҡ никахлашыуҙың һәм әсәлектең «ҡартайыуы» сәбәпсе.
Ләкин беҙ тыуымды арттырыу йүнәлешендә эшләйбеҙ.
2019 йылдан ҡатын-ҡыҙҙарға эш һәм бала тәрбиәләү араһында мәшғүллекте тигеҙләргә мөмкинлек биргән шарттар булдырыу, ғаиләләргә финанс яҡтан ярҙам күрһәтеү буйынса саралар күрҙек», — тип иҫкә төшөрҙө Андрей Назаров.
Былтыр «Демография» милли проекты сиктәрендә 16 мең ғаилә 2 миллиард 240 миллион һум суммаһына беренсе бала тыуыуға бәйле һәм өсөнсө йәки артабанғы тыуған һәр балаға айлыҡ түләү алды.
Бынан тыш, балалы ғаиләләргә социаль ярҙамды финанслау күләме 2019 йылда 6,7 миллиард һум тәшкил итте.
Өфөлә баш ҡалаға «Хеҙмәт батырлығы ҡалаһы» исемен биреү өсөн ҡултамға йыйыу башланды
24 июндә Өфөгә «Хеҙмәт батырлығы ҡалаһы» исемен биреү өсөн ҡултамға йыйыу башланды.
Ҡалаға ошо исемде биреү өсөн Өфө мэры Өлфәт Мостафин, Өфө митрополиты һәм Стәрлетамаҡ владыкаһы Никон, РСФСР-ҙың халыҡ артисы Фидан Ғафаров, ҡала Советы депутаттары үҙ тауышын ҡалдырҙы инде.
Ҡала мэры һөйләүенсә, Бөйөк Ватан һуғышы башланғас, Өфөгә 100 000 ашыу кеше, 60-тан артыҡ предприятие күсерелә.
«Һәр дүртенсе двигатель беҙҙең яғыулыҡ менән тәьмин ителә, ә фронт өсөн күпме гимнастерка һәм башҡа әйберҙәр тегелә.
Беҙ беренселәрҙән булып ошо маҡтаулы исемгә лайыҡ булырбыҙ тип ышанам», —  тип билдәләне Өлфәт Мостафин.
Тауыш биреү Өфө тарихы музейында бара.
Ул иртәнге сәғәт 10-дан киске 8-се 30 минутҡа тиклем эшләй, дүшәмбе – ял.
Ҡултамға йыйыуҙа 14 йәштән өлкән һәр кем ҡатнаша ала.
Бөтә ҡултамғалар Өфөгә «Хеҙмәт батырлығы ҡалаһы» исемен биреү өсөн ғаризаға индерелә.
Белешмә:
2020 йылдың 1 мартында Рәсәй Президенты Владимир Путин «Рәсәй Федерацияһында «Хеҙмәт батырлығы ҡалаһы» маҡтаулы исемен биреү тураһында» 41-се федераль законға ҡул ҡуйҙы.
Бындай исем Бөйөк Ватан һуғышы йылдарында халҡы ҡаланың сәнәғәт предприятиеларында туҡтауһыҙ хәрби һәм граждандар продукцияһы етештереп, хеҙмәт батырлығы, фиҙакәрлек күрһәткән Рәсәй ҡалаларына бирелә.
Өфө Рәсәй йәштәре көнөн Ағиҙел йылғаһы яры буйында билдәләй
27 июндә Башҡортостандың баш ҡалаһында Рәсәй йәштәре көнөн билдәләү планлаштырыла.
Республиканың йәштәр сәйәсәте һәм спорт министры Руслан Хәбибов һүҙҙәренсә, улар Башҡортостан башлығы Радий Хәбировтың ҡушыуы буйынса инициативалы төркөм һәм башҡа ведомстволар менән бергә көтөлмәгән бүләк әҙерләй.
«Бөтә серҙәрҙе лә асмайым.
Бер нәмәне генә әйтәм – ошо үҙенсәлекле киңлектә һәр кемгә һәләтен күрһәтеү, яңыны асыу һәм фекерҙәштәр табыу өсөн мөмкинлек булдырыла», — тип яҙҙы Руслан Хәбибов.
Шулай уҡ министрлыҡ етәксеһе Өфөлә Йәштәр фестиваленең йолаға әүереләсәген билдәләне.
Быйыл ойоштороусылар яңы коронавирус инфекцияһының таралыуына юл ҡуймау өсөн Роспотребнадзорҙың барлыҡ һаҡлыҡ сараларын һәм талаптарын үтәргә вәғәҙәләй.
Мишустин балалы ғаиләләргә яңы түләү тураһында ҡарарға ҡул ҡуйҙы
Рәсәй премьер-министры Михаил Мишустин 16 йәшкә тиклемге балаһы булған ғаиләләргә бер тапҡыр бирелә торған 10 мең һумлыҡ түләү тураһында ҡарарға ҡул ҡуйҙы, тип хәбәр итте ТАСС.
Июндә түләү алғандарға ул июлдә автоматик рәүештә күсерелә.
«Өс йәшкәсә балаларға айлыҡ түләүҙәр йәки 3 йәштән 16 йәшкә тиклемге балаларға бер тапҡыр бирелә торған түләү алған ата-әсәләргә яңынан ғариза бирергә кәрәкмәй.
Уларға аҡса Пенсия фонды ҡарамағында булған мәғлүмәттәр нигеҙендә күсерелә», — тип билдәләнә Министрҙар кабинетының матбуғат хеҙмәте белдереүендә.
Кемдәр бындай пособие алып өлгөрмәгән, 1 октябргә тиклем ғариза  тапшырырға тейеш.
Улар июнь-июль өсөн түләүҙәрҙе бер юлы ала.
«Башинформ» хәбәр иткәнсә, Рәсәй президенты Владимир Путин йәнә балалы ата-әсәләргә ярҙам күрһәтергә ҡушты.
Яҙ көнө ул апрелдән июнгә тиклем өс йәшкә тиклемге һәр балаға 5 мең һум түләргә тәҡдим иткәйне.
Өс йәштән 16 йәшкәсә бала тәрбиәләгән ғаиләләр өсөн 10 мең һум күләмендә бер тапҡыр бирелә торған түләү ҡаралды.
23 июндә Владимир Путин рәсәйҙәргә телемөрәжәғәтендә икенсе тапҡыр 10 мең һум күләмендә пособие түләү тураһында әйтте. 16 йәшкә тиклемге балаһы булған бөтә ғаиләләргә лә ошондай финанс ярҙамы күрһәтелә.
Мишустин 25 июндә хөкүмәт ултырышында был маҡсатҡа 270 миллиард һумдан ашыу йүнәлтелеүен хәбәр итте.
Республикала берҙәм мәктәп формаһы комплектының хаҡы билдәле булды
Фото: Башҡортостан Республикаһы Мәғариф министрлығы
Башҡортостандың еңел сәнәғәт ассоциацияһы һәм Өфө дәүләт нефть техник университеты балаларҙың теләген дә, техник талаптарҙы ла иҫәпкә алған мәктәп формаһы коллекцияһын әҙерләгән.
Ошондай комплекттың хаҡы 4 мең һумдан артмай.
Был хаҡта 25 июндә сираттағы «Мәғариф сәғәте»ндә билдәле булды. Уны онлайн режимында республика башлығы Радий Хәбиров үткәрҙе.
Башҡортостан Республикаһы мәғариф һәм фән министрының беренсе урынбаҫары Илдар Мәүлетбирҙин һүҙҙәренсә, күпселек мәктәптәр теге йәки был дәрәжәлә мәктәп формаһын ҡабул иткән дә инде.
Айырым муниципалитеттарҙа берҙәм форма индереү миҫалдары бар.
Республиканың еңел сәнәғәт ассоциацияһы рәйесе Зөлфирә Ғәзизова халыҡ менән нисек эш алып барылыуы хаҡында һөйләне.
Уның һүҙҙәренсә, Ассоциация вәкилдәре райондарға бара, халыҡҡа форманың өлгөләрен күрһәтә: бындай сараларға мөнәсәбәттәр ыңғай.
«Был – бик һиҙгер тема, бында арттырып ебәрмәү мөһим, – тип белдерҙе Радий Хәбиров.
– Ата-әсәләргә баҫым яһарға ярамай.
Бының сифатлы һәм матур форма икәнен аңлатырға кәрәк.
Идея бик һәйбәт, мин уны хуплайым.
Әйҙәгеҙ, экспериментты 2024 йылға тиклем оҙайтайыҡ, миңә уның барышы тураһында хәбәр итеп тороғоҙ, ә һуңынан ҡарарбыҙ».
Башҡортостан Республикаһы башлығының матбуғат хеҙмәте мәғлүмәттәре буйынса, кәңәшмәлә балаларҙың йәйге ялы һәм мәктәптәр, балалар баҡсалары ихаталарын төҙөкләндереү мәсьәләләре лә тикшерелде.
Статистиктар Башҡортостандағы уртаса эш хаҡын атаны
Башҡортостанда быйыл апрелдә уртаса айлыҡ номиналь иҫәпләнгән эш хаҡы 37 124 һумға еткән, дөйөм алғанда, ғинуар-апрелдә 36 143 һумдан артҡан, тип хәбәр итте республика статистиктары.
Шул уҡ ваҡытта апрелдә республикала реаль иҫәпләнгән хеҙмәт хаҡы, 2019 йылдың ошо уҡ осоро менән сағыштырғанда, 0,1 процентҡа кәмегән.
Ғинуар-апрелдә, киреһенсә, 3 процентҡа артҡан.
Республикала коронавирус йоҡтороусылар һаны — 5 171
26 июнгә Башҡортостанда рәсми раҫланған коронавирус инфекцияһы осраҡтары һаны —5 171.
Тәүлек эсендә республикала 50 кеше COVID-19 менән ауырып киткән, тип хәбәр ителә стопкоронавирус.рф порталында.
Һуңғы тәүлектә Башҡортостанда коронавирустан вафат булғандар һаны үҙгәрмәне һәм элеккесә 18 кеше тәшкил итә.
Был һан һуңғы бер нисә аҙна буйына үҙгәрешһеҙ ҡала.
Коронавирус инфекцияһына ҡаршы көрәш буйынса штаб хәбәр итеүенсә, әлеге ваҡытта 2 370 кеше сирләй, 2 783-ө һауыҡҡан.
Рәсәйҙә тәүлек эсендә 6 800 яңы коронавирус осрағы асыҡланған.
Бөтәһе  620 794 сирле теркәлгән.
Илдә йәмғеһе 8 781 кеше коронавирустан вафат булған, 176 –һы — һуңғы тәүлектә.
Һуңғы тәүлектә илдә 8 988 кеше дауахананан сығарылған.
Рәсәйҙә бөтәһе 384 152 пациент һауыҡҡан.
Уҡыусыларҙың ата-әсәләре һылтанма буйынса мәктәп формаһы моделдәрен ҡарай һәм балаһына оҡшаған комплектты һайлап алырға мөмкин.
Башҡортостанда COVID-19 арҡаһында балалар шифаханаһына беренсе заезд вахта ысулы менән ойошторолдо
Фото: Һаулыҡ һаҡлау хеҙмәткәрҙәре профсоюзының республика комитеты
Өфө районында 4 июлдән 13-өнә тиклем балалар өсөн «Аҡбуҙат» шифаханаһына беренсе заезд ойошторолдо.
6-15 йәшлек балалар ун көн шифаханала һаулығын нығыта.
«Вожатыйҙар балалар өсөн төрлө уйын программаһы әҙерләгән.
Шифаханала медицина хеҙмәте, шул иҫәптән неврологтар, педиатрҙар, психологтар, логопедтар, массажистар эшләй.
Ҡыҙыҡлы аралашыуҙан тыш, балалар дауалана ла – массажға, электр менән дауалауға, дауалаусы физкультураға йөрөй, ҡымыҙ менән һыйлана», — тип һөйләне республика психоневрология шифаханаһы хеҙмәткәре Айгөл Мәмбәтова.
Башҡортостан Республикаһы һаулыҡ һаҡлау хеҙмәткәрҙәре профсоюзы мәғлүмәте буйынса, был ялдың үҙенсәлеге — вахта ысулы.
Табиптар, шәфҡәт туташтары, вожатыйҙар һәм барлыҡ персонал, балалар кеүек үк, заезд буйына лагерҙа ҡала.
«Бындай һаҡлыҡ саралары Роспотребнадзор талаптарына бәйле.
Шифахана-курорт картаһы менән бергә, лагерға тиклем ике көн алдан коронавирусҡа анализ һөҙөмтәһен күрһәтергә кәрәк.
Йәйге кампания барышында республика профсоюз комитеты Башҡортостандың балалар шифаханаларына һәм лагерҙарына 460-тан ашыу юллама алды», — тип хәбәр иттеләр табиптар профсоюзы комитетынан.
15 июлдә Рәсәй кинотеатрҙарының асылыуы ихтимал – Мәҙәниәт министрлығы
15 июлдә Рәсәй кинотеатрҙарында фильмдар күрһәтә башлауҙары ихтимал.
Был хаҡта 25 июндә Волгоградҡа эш сәфәре барышында Рәсәйҙең мәҙәниәт министры Ольга Любимова белдерҙе.
Ведомство етәксеһе фекеренсә, бөтә төбәктәрҙә лә бер үк ваҡытта уларҙың эшен тергеҙеү тураһында ҡарар ҡабул итеү урынлы булыр ине.
Ул кинотеатрҙарҙы асыу хаҡында ла Роспотребнадзор менән даими эш алып барылыуын билдәләне.
Кинопремьераларҙы уҙғарыу өсөн барлыҡ кинотеатрҙар асыҡ булырға тейеш, юғиһә хоҡуҡҡа эйә булыусылар өсөн проблема һәм хәүеф килеп тыуыуы мөмкин, тине Ольга Любимова.
«Беҙ 15 июлгә иҫәп тотабыҙ, ул беҙҙең өсөн актуаль булып ҡала.
Ләкин тәү сиратта Мәскәүҙең Мәҙәниәт департаменты менән аралашыуҙы дауам итәбеҙ, сөнки баш ҡалала кинотеатрҙар һәм тамашасылар бик күп», – тип белдерҙе Ольга Любимова.
Ҡәтғи ҡарар комплекслы, илдең ҙур ҡалаларындағы эпидемиологик хәлдән сығып ҡабул ителә.
Башҡортостанда закон нигеҙендә кесе туғандарын өлкәндәре йөрөгән мәктәптәргә һәм балалар баҡсаларына ҡабул итергә рөхсәт бирелде
Башҡортостанда Ғаилә кодексының үҙгәреүе закон нигеҙендә нығытылды.
Республика Дәүләт Йыйылышы депутаттары ата-әсәләргә кесе туғандарын өлкәндәре менән бергә балалар баҡсаһына йәки мәктәпкә йөрөтөргә рөхсәт итте.
«Хәҙерге заманда кешеләр йыш күсенә, ә мәктәптәр башлыса балаларҙы теркәлгән адресына ҡарап ҡабул итә. Шул сәбәпле проблема килеп тыуа.
Ғаилә күсенгән һәм бәләкәй баланы өлкәне уҡыған мәктәпкә ҡабул итеүҙән баш тартҡан осраҡтар байтаҡ.
Балалар баҡсаһы менән дә шундай уҡ хәл, кескәйҙәр менән тағы ла ҡатмарлыраҡ.
Апай-һеңлеләр бер-береһенән айырым уҡый, ә ата-әсә иртән балаларын төрлө мәктәпкә алып барыу өсөн бөтә ҡаланы урап сығырға мәжбүр.
Был ғаилә һәм демография институтын нығытыуҙа ыңғай сағылыш тапмай», — тине Башҡортостан Дәүләт Йыйылышы – Ҡоролтай рәйесе Константин Толкачев.
Закон рәсми көсөнә инмәгән әле. Республика башлығы Радий Хәбиров ҡул ҡуйғандан һуң 10 көн үткәс, документ рәсми статусҡа эйә була.
Ярҙам сараһы балалар бер ғаиләлә бер үк адрес буйынса йәшәгән осраҡҡа ҡағыла.
Норманың шәхси мәктәптәргә һәм балалар баҡсаларына ҡағылышы юҡ.
Шуны билдәләп үтәйек: Санкт-Петербургта, Тверь өлкәһендә һәм илдең башҡа субъекттарында ошондай закондар ғәмәлгә ашырыла.
Республикала һайлаусылар өсөн «Рәхмәт» акцияһы уҙғарыла
25 июндән 1 июлгә тиклем Башҡортостанда һайлаусылар өсөн «Рәхмәт» акцияһы уҙғарыла. Унда ҡайһы бер магазиндарға, музейҙарға, бөҙрәханаларға, автосервистарға, химик таҙартыу ойошмаларына, оптикаларға, дарыуханаларға, дөйөм туҡланыу урындарына ташлама алырға мөмкин.
«Рәхмәт» акцияһында ҡатнашыусының ташламаға хоҡуҡ биргән махсус беләҙеген алыу өсөн үҙеңдең һайлау участкаһына барып, Рәсәй Конституцияһына төҙәтмәләр буйынса тауыш биреүҙә ҡатнашырға кәрәк.
Һуңынан акцияла ҡатнашҡан магазиндарҙа ташлама өсөн беләҙекте күрһәтергә генә ҡала.
«Башинформ» хәбәр иткәнсә, бөҙрәханала, автосервиста, химик таҙартыуҙа һәм ательела хеҙмәттәргә ташлама — 10-20 процент; аҙыҡ-түлеккә (алкоголь һәм тәмәкенән тыш) — 3-10 процент; дөйөм туҡланыу учреждениеларында һатып алыуға — 10 процент.
Башҡортостан муниципалитеттарында «Рәхмәт» акцияһында ҡатнашҡан магазиндар һәм тауарҙар менән тулыраҡ бында танышырға мөмкин:
— Өфө һәм Өфө районы — ufarahmat.com
— Стәрлетамаҡ — sterlitamakrahmat.com
— Салауат — salavatrahmat.com
— Нефтекама — neftekamskrahmat.com
— Бөрө (район) — birskrahmat.com
— Благовещен (район) — blagoveshenskrahmat.com
— Туймазы (район) — tuymazyrahmat.com
Башҡортостан Республикаһының Йәмәғәт палатаһы рәйесе халыҡты Рәсәй Федерацияһының 1993 йылғы Конституцияһын өйрәнергә саҡырҙы
Башҡортостандың Йәмәғәт палатаһы рәйесе Ольга Панчихина республикала йәшәүселәрҙе тәҡдим ителгән төҙәтмәләрҙе дөрөҫ аңлау өсөн Рәсәй Федерацияһының 1993 йылғы Конституцияһын уҡып сығырға саҡырҙы.
«Ялған мәғлүмәткә ҡаршы тороу өсөн Рәсәй Федерацияһы Конституцияһына тәҡдим ителгән төҙәтмәләрҙе рәсми сығанаҡтарҙан уҡырға кәңәш бирәм.
Тәүге сығанаҡты, ә иң яҡшыһы Рәсәй Федерацияһының 1993 йылғы Конституцияһын алырға һәм уға нимә өҫтәргә тәҡдим ителгәнен сағыштырырға кәрәк.
Уҡып сығырға иренмәгеҙ, мәғлүмәт күп түгел, хатта A4 форматындағы ҡағыҙға һыйҙырырға мөмкин», — тине Башҡортостан Республикаһының Йәмәғәт палатаһы рәйесе Башҡортостандың Дөйөм Рәсәй тауыш биреүен күҙәтеүгә әҙерлеге буйынса матбуғат конференцияһында.
Башҡортостанда 884 кешенең коронавирусҡа иммунитеты булыуы асыҡланған
Башҡортостанда бөгөнгә 350 меңдән ашыу кеше коронавирусҡа антиесемдәр булыуына тест үткән.
Анализ сиргә иммунитет бармы, юҡмы икәнен күрһәтә.
Бөгөнгә 354888 кеше коронавирусҡа тикшерелгән. 884 кешелә G иммуноглобулины табылған, тип хәбәр итте Гигиена һәм эпидемиология үҙәгенең баш табибы урынбаҫары Марина Скотарёва.
Шуны ла билдәләп үтәйек: G иммуноглобулины булыуы кешенең сирләмәүе, ләкин вирус менән осрашыуы хаҡында һөйләй.
Башҡортостанда һайлаусыларҙың 50% тауыш биргән – Радий Хәбиров
Башҡортостанда, 29 июнгә Үҙәк һайлау комиссияһы мәғлүмәттәре буйынса, һайлаусыларҙың 50% тауыш биргән, уларҙың 300 меңгә яҡыны – өйҙә, тип хәбәр итте республика башлығы Радий Хәбиров «Рәсәй 24» телеканалында интервью барышында.
Республика Үҙәк һайлау комиссияһы етәксеһе Илона Макаренко менән бергә ул пандемия шарттарында тауыш биреүгә әҙерлек тураһында һөйләне.
Референдумды ете көн дауамында уҙғарыу графигы һайлау участкаларында халыҡтың йыйылыуына юл ҡуймаҫҡа мөмкинлек бирә, тип билдәләне Башҡортостан башлығы.
Бынан тыш, республика предприятиелары ҡыҫҡа ваҡыт эсендә шәхси һаҡланыу сараларының бөтә төрҙәрен тиерлек етештереүҙе яйға һала алды, уларҙың запасы күп.
Үҙәк һайлау комиссияһы санитар-һаҡланыу нормаларын үтәү: форма кейеү, даими дезинфекция, инеү-сығыу юлдарын билдәләү буйынса участка комиссиялары өсөн уҡыуҙар үткәрҙе.
1 июлдә участкаларға башҡа көндәргә ҡарағанда күберәк кеше килер, моғайын, һәм беҙ шуға әҙерләнәбеҙ, тине башлыҡ.
Илона Макаренко һүҙҙәренсә, республикала Йәмәғәт палатаһы 30 меңгә яҡын күҙәтеүсенән пул төҙөгән.
309 участкала улар видеокүҙәтеү ҡуллана.
Өфөлә «Сөләймәновтар йорто» мәҙәни мираҫ объекттары дәүләт реестрына индерелде
Фото: Мәҙәни мираҫ объекттарын дәүләт һаҡлауы идаралығы
Мәҙәни мираҫ объекттарының берҙәм дәүләт реестры «Сөләймәновтар йорто» менән тулыланды.
Мәҙәни мираҫ объекттарын дәүләт һаҡлауы идаралығының «Сөләймәновтар йортон (Кийкова А.А.)» исемлеккә индереү тураһында бойороғо хоҡуҡи мәғлүмәт порталында баҫылған.
Төбәк әһәмиәтендәге ҡомартҡы Өфөнөң Туҡай урамында урынлашҡан, 31-се йорт.
Сөләймәновтар йорто 1870-1880 йылдарҙа Туҡай урамының усадьба участкаһында төҙөлгән (элек Фроловская, Воскресенская).
Ул Ырымбур мосолман диниә назаратының өсөнсө мөфтөйөнөң улы ахун Шәрәфетдин  Ғәбделвәхит улы Сөләймәновтыҡы булған.
Мәҙәни мираҫ объекттарын дәүләт һаҡлауы идаралығының матбуғат хеҙмәте хәбәр итеүенсә, бина нисек төҙөлгән, шул килеш һаҡланған.
ХХ быуатта биналағы фатирҙарҙың береһендә икенсе саҡырылыш СССР-ҙың Юғары Советы депутаты, РСФСР-ҙың атҡаҙанған табибы Рәҡиә Шәйхәттар ҡыҙы Ҡотлобаева йәшәгән.
Тарихи-мәҙәни экспертизаны республиканың Мәҙәни мираҫ объекттарын һаҡлау һәм файҙаланыу ғилми-етештереү үҙәге хеҙмәткәрҙәре үткәргән.
«Ҡайһы берҙә кешеләр мауығып китә»: республикала йәшәүселәрҙең урманда юғалыу осраҡтары йышайҙы
Башҡортостанда кешеләрҙең урманда юғалыу осраҡтары йышайҙы.
Был еләк, бәшмәк йыйыу миҙгеле менән бәйле.
29 июндә хөкүмәттәге оператив кәңәшмәлә Башҡортостан Республикаһының Ғәҙәттән тыш хәлдәр буйынса дәүләт комитеты рәйесе Фәрит Ғүмәров әйтеүенсә, уҙған аҙнала Система-112-гә урманда юғалыусылар тураһында туғыҙ хәбәр килгән.
«Белорет районында 24 июндә урманға киткән 28 йәшлек ир-егет буйынса эҙләү эштәре һаман да дауам итә», — тине ведомство етәксеһе. Шулай уҡ республикала йәшәүселәрҙе урманда үҙеңде хәүефһеҙ тотоу ҡағиҙәләрен үтәргә саҡырҙы.
Башҡортостан башлығы Радий Хәбиров муниципалитет башлыҡтарына ошо хәлгә иғтибар итергә кәңәш бирҙе.
«Ысынлап та, юлдан китеп бараһың — юл буйында машиналар тора: яланда күбеһе еләк йыя.
Күптәнге, изге йола, ләкин ҡайһы берҙә кешеләр мауығып китә», — тип билдәләне республика башлығы.
Мәскәү һәм Башҡортостан – бәләкәй эшҡыуарлыҡ субъекттарына ярҙам күрһәтеү өсөн алған федераль аҡса күләме буйынса лидер
2019 йыл менән сағыштырғанда, Башҡортостанда бәләкәй эшҡыуарлыҡҡа федераль ярҙам күләме өс тапҡырға артып, 992 миллион һумға еткән, тип белдерҙе Башҡортостан Республикаһының Эшҡыуарлыҡ буйынса дәүләт комитеты рәйесе Римма Бойцова хөкүмәттәге оператив кәңәшмәлә.
Ведомство башлығы һүҙҙәренсә, ошо күрһәткес буйынса Башҡортостан, Мәскәүҙән тыш, илдең ошондай әһәмиәтле федераль аҡса алған берҙән-бер төбәге.
Бәләкәй эшҡыуарлыҡ субъекттарына ярҙам буйынса милли проектты тормошҡа ашырыу барышы тураһында һөйләгәндә, Римма Бойцова быйыл аҡса индустриаль парктарҙы үҫтереүгә, эшмәкәрлектең социаль әһәмиәтле төрҙәре менән шөғөлләнгәндәргә, шулай уҡ «Минең бизнесым» консультация үҙәктәрен ойоштороуға йүнәлтелеүен билдәләне.
Әйтәйек, 2020 йылда ғына Салауатта, Октябрьскийҙа һәм Сибайҙа эшҡыуарҙар өсөн өс яңы үҙәк булдырыу планлаштырылған.
Учалы филармонияһының йәш солисы Эльвира Моратова фажиғәле һәләк булған
Бөгөн Учалыла Учалы филармонияһының «Уралтау» халыҡ бейеүҙәре ансамбле солисы Эльвира Моратованы һуңғы юлға оҙаттылар. Ул 28 июндә фажиғәле һәләк булған.
«Башинформ» агентлығына филармония етәкселегенән хәбәр итеүҙәренсә, уның кәүҙәһен өйөндә тормош иптәше тапҡан.
Эльвира Моратова 1987 йылда тыуған.
Учалы сәнғәт һәм мәҙәниәт колледжын, 2011 йылда Силәбе дәүләт мәҙәниәт һәм сәнғәт академияһын тамамлаған.
2010 йылдан С.Низаметдинов исемендәге Учалы сәнғәт һәм мәҙәниәт колледжында «Хореография ижады» бүлегендә уҡытҡан.
«Уҡытыусылар, хеҙмәткәрҙәр һәм студенттар ваҡытһыҙ арабыҙҙан киткән коллегаһы, уҡытыусыһының туғандарының һәм яҡындарының ауыр ҡайғыһын уртаҡлаша.
Беҙ ошо изге күңелле, яҡты Кешене, Дуҫты, Уҡытыусыны бер ҡасан да онотмаҫбыҙ.
Ул мәңге беҙҙең хәтерҙә», – тип яҙылған колледждың сайтында.
Артист 10 йылдан ашыу Учалы филармонияһында эшләгән, тамашасылар ҙа уны бик яратҡан.
Бер нисә тапҡыр «Байыҡ» республика бейеү конкурсы лауреаты булған.
Уның биш йәшлек ҡыҙы ҡалған.
Әлеге ваҡытта уның үлем сәбәптәре тикшерелә.
Республика башлығы: «Башҡортостан – тауыш биреү динамикаһы буйынса илдә өсөнсө»
Башҡортостанда Рәсәй Федерацияһы Конституцияһына төҙәтмәләр буйынса тауыш биреү дауам итә.
Бөгөн республика хөкүмәтендәге оператив кәңәшмәлә Башҡортостан башлығы Радий Хәбиров тауыш биреүҙең нисек барыуы хаҡында һөйләне.
«Беҙҙең халыҡ бик юғары һайлау мәҙәниәтен күрһәтә.
Күпселек тауыш биргән дә инде.
Беҙ Рәсәйҙә тауыш биреү динамикаһы буйынса өсөнсө йәки дүртенсе.
Ял көндәрендә, әлбиттә, аҙыраҡ кеше тауыш биргән.
Бер яҡтан, ҡыуандым: ҡала буйлап йөрөнөм – урамдар буш – бик һәйбәт, социаль дистанция һәм изоляция һаҡлана», — тине Радий Хәбиров.
Республика етәксеһе шулай уҡ муниципалитет башлыҡтарына 1 июлдә санитар-эпидемиологик ҡағиҙәләрҙе үтәүгә контролде көсәйтеүҙе һорап мөрәжәғәт итте.
«Әлбиттә, төп тауыш биреү көнө – 1 июль, санитар-эпидемиологик ҡағиҙәләрҙе үтәүгә иғтибар итеүҙе һорайым, сөнки бындай көндәрҙә этеш-төртөш, сират юҡ, ә халыҡтың төп ағымы 1 июлдә  илеүе мөмкин.
Бер нисә муниципалитет башлығы һүҙҙәренсә, тауыш биреүҙең беренсе көнө тамамланыуға, 25 июндә, ҡайһы бер ауылдар 100% тауыш биргән», —  тине Башҡортостан башлығы.
Башҡортостанда баҡсасыларға дәүләт ярҙамы тураһында закон ҡабул ителде
Дәүләт Йыйылышы депутаттары «Башҡортостанда граждандарҙың үҙ ихтыяждары өсөн баҡсасылыҡ алып барыуы тураһында» закон ҡабул итте, уға ярашлы баҡсасыларға республика яғынан ярҙам саралары ҡаралған.
Яңы законда Башҡортостанда баҡсасылыҡ ширҡәттәрен йылылыҡ, электр энергияһы, һыу, газ, ҡаты яғыулыҡ менән тәьмин итеүҙе ойоштороу, һыу бүлеү, комплекслы кадастр эштәрен финанслау кеүек башҡарма власть органдары яғынан баҡсасылыҡҡа ярҙам саралары яҙылған.
«Башҡарма власть органдары ошо законды үтәү барышында үҙҙәренең документтарын әҙерләүгә тотонһон өсөн ҡарарҙы мөмкин тиклем оператив ҡабул итергә тырыштыҡ.
Төп маҡсат – законда ҡаралған нормалар мөмкин тиклем тиҙерәк эшләй башлаһын, халыҡ баҡсасылыҡ тармағына реаль ярҙамды тойһон», — тип белдерҙе Дәүләт Йыйылышы рәйесе Константин Толкачев.
Уның һүҙҙәренсә, Башҡортостанда — 500 меңдән ашыу баҡсасы ғаилә, был бөтә халыҡтың 40 проценты самаһы тигән һүҙ.
Башҡортостанда үҙмәшғүлдәр һаны 18 меңгә еткән
Йыл башынан Башҡортостанда 17 900 үҙмәшғүл теркәлгән, был планлаштырылғандан 60,5 процент, тип хәбәр иттеләр дүшәмбе республика хөкүмәтендәге оператив кәңәшмәлә.
Йыл аҙағына төбәктә үҙмәшғүлдәр һаны кәмендә 29 600-гә етергә тейеш.
Ялланма эшсе йәлеп итмәйенсә эшләгән һәм «Һөнәри килемгә һалым» махсус һалым режимын файҙаланған физик берәмектәрҙе һәм шәхси эшҡыуарҙарҙы үҙмәшғүл тип атайҙар.
Башҡортостан «Һөнәри килемгә һалым» махсус һалым режимы ғәмәлдә булған төбәктәр иҫәбенә инә.
Мәскәүҙә, Мәскәү, Калуга, Воронеж, Волгоград, Ленинград, Түбәнге Новгород, Новосибирск, Омск, Ростов, Һамар, Сахалин, Свердловск, Төмән, Силәбе өлкәләрендә, Татарстанда, Санкт-Петербургта, шулай уҡ Красноярск, Пермь крайҙарында, ХМАО – Юграла һәм Ямал-Ненец автономиялы округында ошондай режим ғәмәлдә.
1 июлдән башҡа төбәктәр ҙә үҙ теләге буйынса тәжрибәгә ҡушыла ала.
Республика башлығы ҡайҙа мотлаҡ битлек кейеп йөрөргә кәрәклеген әйтте
Башҡортостан башлығы Радий Хәбиров 29 июндә хөкүмәттә уҙған оператив кәңәшмәлә коронавирусҡа бәйле хәл, шул иҫәптән битлек режимы буйынса ҡарарҙарҙы иғлан итте.
«Миңә бөтәһе лә тиерлек «Битлек кейергәме?» тигән һорау бирә.
Битлек режимын бөтөрмәйбеҙ.
Халыҡтың күпселеге битлек кеймәйенсә йөрөй, беҙ кешеләрҙе мәжбүр итә һәм штраф һала алмайбыҙ.
Был йәмғиәттә агрессив реакция тыуҙырыуы мөмкин.
Ләкин барыбер был норма йәмғиәтебеҙҙең ниндәйҙер күрһәтмәһе, ниндәйҙер талабы булараҡ ҡалһын әйҙә», — тине Радий Хәбиров.
Йәмәғәт транспортында, дәүләт һәм муниципаль учреждениеларҙа, күп функциялы үҙәктә, магазинда, ябыҡ бинала битлек кейеү мотлаҡ, тип билдәләне ул.
Башҡортостанда мәктәп яны лагерҙарын асыу көнө күсерелде
Башҡортостан башлығы Радий Хәбиров мәктәп яны лагерҙарын асыу көнөн күсерергә хәл итте.
Бынан алда республика хөкүмәте 1 һәм 3 июлдә балаларҙы мәктәп яны лагерҙарына ялға ебәрергә йыйынғайны.
«Әйҙәгеҙ, үҙебеҙгә гөнаһ алмайыҡ.
Роспотребнадзор ярамай тип әйтә икән, тимәк, ярамай, сөнки сир таралһа, бының енәйәт эҙәрлекләүе булыуы мөмкин, — тине Радий Хәбиров.
– Яҡынса 13-15 июлгә билдәләйбеҙ.
Күҙәтеп барырбыҙ».
Республика етәксеһе һүҙҙәренсә, төбәк шифаханалары ла әлегә ябыҡ килеш ҡала һәм обсерваторҙар режимында эшләүен дауам итә.
Башҡортостандың һаулыҡ һаҡлау министры Максим Забелин хөкүмәттәге оператив кәңәшмәлә хәбәр итеүенсә, 29 июнгә республикала COVID-19 йоҡтороуҙың 5 315 осрағы теркәлгән.
Һуңғы тәүлектә 48-гә артҡан.
Ведомство башлығы һүҙҙәренсә, артым темпы 1% аҙыраҡ.
«693 пациент – стационарҙа, уларҙың 32-һе – ауыр хәлдә, – тип өҫтәне Максим Забелин. – 1734 кеше амбулатор шарттарҙа дауалана.
Тәүлек эсендә 17 пациент һауығып сыҡҡан.
Яңы коронавирус инфекцияһын еңгәндәрҙең дөйөм һаны — 2870».
Республикала 18 кеше коронавирустан вафат булған.
Владимир Путин Рәсәйҙә йәшәүселәрҙе ил Конституцияһына төҙәтмәләр буйынса тауыш бирергә саҡырҙы
Рәсәй президенты Владимир Путин рәсәйҙәргә мөрәжәғәте барышында, һәр тауыштың мөһим булыуын билдәләп, бөтә граждандарҙы Конституцияға төҙәтмәләр буйынса тауыш бирергә саҡырҙы.
Рәсәйҙәр хуплаһа ғына Конституцияның яңыртылған тексы үҙ көсөнә инә, тип билдәләне дәүләт башлығы.
«Белеүегеҙсә, бер нисә көн буйына тауыш биреү бара, был халыҡтың сәләмәтлеген һаҡлау өсөн эшләнелә.
Һайлауға барған һәр кемгә рәхмәтемде белдергем килә.
Иртәгә, 1 июль – төп тауыш биреү көнө.
Ҡәҙерле дуҫтар, һүҙегеҙҙе әйтеүегеҙҙе һорайым.
Һәр берегеҙҙең тауышы – иң мөһиме», — тине Владимир Путин.
Рәсәй Конституцияһына төҙәтмәләр буйынса тауыш биреү 25 июндән 1 июлгә тиклем бара.
1 июлдә илдең барлыҡ төбәктәрендә урындағы ваҡыт буйынса киске сәғәт 8-ҙән һуң тауыштарҙы иҫәпләү башлана.
Өфөлә быйылғы мәктәп тамамлаусылар араһында иң популяр берҙәм дәүләт имтиханы фәндәре аталды
Дезинфекторҙар, видеокамералар, термометрия, табиптар, полицейскийҙар һәм кинологтар.
Быйыл Өфөнөң сығарылыш класс уҡыусылары берҙәм дәүләт имтиханын ошондай шарттарҙа тапшыра.
Ҡала мәғариф идаралығы етәксеһе Елена Хаффазова һүҙҙәренсә, 2020 йылда 5 205 ун беренсе класс уҡыусыһы мәктәп тамамлаған.
Уларға дәүләт имтиханы тапшырыу өсөн Башҡортостандың баш ҡалаһында 25 база әҙерләнгән.
Һайлау буйынса иң популяр фәндәр – профилле математика (3 395 уҡыусы), йәмғиәтте өйрәнеү (1 993) һәм физика (1 456).
«Һәр имтихан алдынан бинала дезинфекция үткәрелә.
Ойоштороусылар һәм йәмәғәт күҙәтеүселәре шәхси һаҡланыу сараларын ҡуллана.
Имтихан пункттарына ингән урында барлыҡ ҡатнашыусыларҙың һәм ойоштороусыларҙың температураһын үлсәйҙәр.
Температураһы юғары һәм респиратор ауырыуҙары билдәләре булған ҡатнашыусылар пункттарға индерелмәй», — тине Елена Хаффазова.
Хәүефһеҙлекте Өфө полицейскийҙары күҙәтә, ә оператив медицина ярҙамы өсөн шәфҡәт туташтарының һәм табиптарҙың дежурлығы ойошторола.
Кинологтар махсус өйрәтелгән эттәр менән мәктәп биләмәләрен тикшереп сыға.
Регина Мөҙәрисова Өфө балалар филармонияһы директоры итеп тәғәйенләнде
Регина Мөҙәрисова Өфө балалар филармонияһы директоры итеп тәғәйенләнде.
Был хаҡта бөгөн Өфө ҡалаһы хакимиәтендә уҙған оператив кәңәшмәлә иғлан ителде.
Филармонияның 53 ижади коллективында һәм клуб ойошмаларында 3-тән 24 йәшкә тиклемге 1100-ҙән ашыу ҡатнашыусы шөғөлләнә.
Балалар филармонияһы төрлө жанр йүнәлешендәге бейеү коллективтарын (эстрада, халыҡ, бал), йыр студияларын, «Сулпан» өлгөлө цирк коллективын, «Тылсымлы рампа» халыҡ театрын һәм башҡа коллективтарҙы берләштерҙе.
Филармонияның төп бурысы – йәш һәләттәрҙең ижади башланғыстарына ярҙам итеү, балалар һәм йәштәр араһында ижади эшмәкәрлектең яңы формаларын үҫтереү, үҫеп килгән быуынды классик һәм халыҡ сәнғәтенең иң яҡшы өлгөләрендә тәрбиәләү.
Радий Хәбиров I Халыҡ-ара урбанистика форумында ҡатнашыусыларҙы сәләмләне
Өфөлә «Киләсәк биләмәһе. Евразия йөрәгенә ҡараш» халыҡ-ара урбанистика форумы асылды.
Башҡортостанға эш сәфәре менән Рәсәйҙең фән һәм юғары белем министры Валерий Фальков килде.
Федераль министрлыҡ етәксеһе һәм республика башлығы Өфөнөң Дим биҫтәһендә вуз-ара студент кампусы төҙөлөшө өсөн майҙансыҡты ҡараны.
Радий Хәбиров билдәләүенсә, заманса күп функциялы комплекс биш мең кешегә иҫәп тотоп төҙөлә.
Форумда төрлө төбәктәрҙән һәм илдәрҙән спикерҙар ҡатнашлығында тематик сессиялар уҙғарыла.
«Ҡала үҫеше драйверы булараҡ фәнни-белем биреү үҙәге» сессияһында форумда ҡатнашыусыларҙы Башҡортостан башлығы сәләмләне.
«Ҡунаҡсыл Өфөлә осрашыу һәм киләһе йылдарҙа беҙҙе уратып алған мөхитте нисек формалаштырыу, халыҡ өсөн уңайлы шарттар булдырыу тураһында фекер алышыуға саҡырыуыбыҙҙы ҡабул иткәнегеҙ өсөн һеҙгә рәхмәт әйткем килә», — тине Радий Хәбиров һәм бөтә санитар-эпидемиологик нормаларҙы үтәргә саҡырҙы.
Әлеге тематик секция – иң ҡыҙыҡлыларҙың береһе, тип билдәләне республика башлығы.
Секцияның модераторы булып республика башлығы хакимиәте етәксеһе Александр Сидякин сығыш яһаны, ул йыйылыусыларҙы Башҡортостан проекттары менән таныштырҙы.
Рәсәй Федерацияһының фән һәм юғары белем министры Валерий Фальков ғилми-белем биреү үҙәктәренең функцияһы хаҡында һөйләне.
Көн дауамында министр республиканың белем биреү учреждениеларының эше менә таныша.
Республикала тәүлегенә коронавирус йоҡтороуҙың 46 яңы осрағы асыҡланған
30 июнгә Башҡортостанда коронавирус инфекцияһының рәсми раҫланған осрағы —5 361.
Тәүлек эсендә республикала 46 кеше сир йоҡторған, тип хәбәр ителә стопкоронавирус.рф порталында.
Һуңғы тәүлектә республикала коронавирустан вафат булғандар тураһында хәбәр ителмәй, рәсми мәғлүмәттәргә ярашлы, әле улар – 18 кеше.
Был һан һуңғы бер нисә аҙна дауамында үҙгәрмәй.
Коронавирус инфекцияһына ҡаршы көрәш буйынса штаб мәғлүмәтенә ярашлы, хәҙерге ваҡытта сирлеләр 2 348 кеше тәшкил итә, һауығып сыҡҡандар — 2 995.
Рәсәйҙә тәүлек эсендә 6 693 яңы коронавирус осрағы раҫланған.
Бөтәһе 647 849 сирле асыҡланған.
Бөтә осорҙа илдә 9 320 кеше коронавирустан вафат булған, 154-е — һуңғы тәүлектә.
Һуңғы тәүлектә илдә 9 220 кеше дауахананан сығарылған.
Илдә һауыҡҡан пациенттар һаны 412 650-гә еткән.
Мәскәү эксперты Башҡортостанда туризмды йәлеп итеү нөктәләрен билдәләне
Өфөлә «Киләсәк биләмәһе. Евразия йөрәгенән ҡараш» беренсе халыҡ-ара урбанистика форумы башланды.
«Төбәкте үҫтереү өсөн глобаль туризм технологиялары» панель секцияһында төрлө төбәктәрҙән һәм илдәрҙән спикерҙар сығыш яһай.
Мәскәү ҡалаһының Туризм буйынса комитеты рәйесе Екатерина Проничева, видеобәйләнеш аша сығыш яһап, Башҡортостанда туристарҙы йәлеп итеү нөктәләрен билдәләне.
«Башҡортостан менән таныштыра алған объекттар: Һабантуй – ул Башҡортостан өсөн генә байрам түгел, беҙ уны Мәскәүҙә лә киң билдәләйбеҙ.
Башҡорт халыҡ уйын ҡоралы думбыраны эшләү технологияһы.
Ҡымыҙ  –Башҡортостан өсөн генә хас түгел, ул байтаҡ төбәктәрҙең мәҙәни аш-һыу традицияларын берләштерә.
«Урал батыр» эпосы».
Бөтә донъянан туристар йәлеп итеү өсөн һәр төбәктәге мәҙәни үҙенсәлектәрҙе, хазиналарҙы бик һәйбәт аңларға кәрәк, тип билдәләне спикер.
Матди булмаған мәҙәни мираҫ сит ил туристарынан тыш, Рәсәйҙең барлыҡ төбәктәре туристары өсөн дә мөһим йәлеп итеү нөктәһе булыуы мөмкин.
«Киләсәк биләмәһе. Евразия йөрәгенән ҡараш» урбанистика форумы – Рәсәйҙә коронавирус таралыуға бәйле сикләүҙәрҙе йомшартыуҙан һуң ойошторолған тәүге күләмле сара.
Ҡала киңлектәренең коронавирустан һуң ысынбарлыҡтың яңы контурҙарын һәм биләмәләр менән дәүләт идара итеүендә трендтар тураһында фекер алышыу өсөн Өфөгә власть, бизнес вәкилдәре, потенциаль инвесторҙар килде.
Форум 50-нән ашыу билдәле спикерҙы – Рәсәй һәм халыҡ-ара эксперттарын, йәмәғәт эшмәкәрҙәрен йыйҙы.
Республикала 1 июлдә алкоголь һатыуҙың яңы ҡағиҙәләре көсөнә инә
1 июлдән Башҡортостан биләмәһендә алкоголде ваҡлап һатыуҙың яңы тәртибе ғәмәлгә индерелә.
Депутаттар июндәге пленар ултырышта ошо продукцияны һатыу тураһында законға үҙгәрештәрҙе хупланы.
«Алкоголде ваҡлап һатыуҙы көйләгән закон һығылмалыраҡ була бара, – тип белдерҙе Башҡортостан Республикаһы Дәүләт Йыйылышы рәйесе Констатин Толкачев.
– Әлегә тиклем беҙҙә киске сәғәт 10-дан иртәнге 10-ға тиклем алкоголь һатылмай ине.
1 июлдән федераль кимәлдә билдәләнгән сикләү генә ғәмәлдә була: төнгө 11-ҙән иртәнге 8-гә ҡәҙәр.
Ләкин кәрәк булған осраҡта Башҡортостан Республикаһының Сауҙа һәм ҡулланыусылар хоҡуғын яҡлау буйынса дәүләт комитеты режимға төҙәтмәләр индерә һәм урындағы сикләүҙәр билдәләй ала.
Был закон ведомствоға тейешле вәкәләттәр бирҙе.
Йәмәғәт туҡланыуы предприятиеларына тыйыуҙар, элекке кеүек үк, ҡағылмай».
Константин Толкачев һүҙҙәренсә, парламент элеккесә алкоголь продукцияһын ваҡлап һатыу өлкәһен көйләүҙә ҡатнаша.
Башҡортостанда киләһе аҙнала 30 градус эҫе булыуы көтөлә
Башҡортостанда синоптиктар эҫе һауа торошон фаразлай.
Температура +31 градусҡаса күтәрелә.
Фаразға ярашлы, 1 июлдә һауа 23 градусҡа тиклем йылына.
Артабанғы көндәрҙә һауа температураһының күтәрелеүе көтөлә.
Йәкшәмбе, 5 июлдә, термометр бағанаһы 28 градус билдәһенә тиклем күтәрелә.
Урыны менән ҡыҫҡа ваҡытлы ямғыр яуа.
Киләһе аҙнала ла ошондай һауа торошо һаҡлана.
Эҫе ҡоро һауа торошо көтөлә, һауа температураһы 27-31 градус була.
1 июлдә республикала почта бүлексәләре эшләмәй
1 июль — Рәсәй Конституцияһына үҙгәрештәрҙе хуплау буйынса Дөйөм Рәсәй тауыш биреү көнөндә — республиканың барлыҡ почта бүлексәләре өсөн ял була.
Бөгөн төбәктә элемтә бүлексәләре ғәҙәти график буйынса эшләй, тип хәбәр иттеләр Федераль почта элемтәһе Башҡортостан идаралығының матбуғат хеҙмәтенән.
Рәсәй почтаһының мобиль ҡушымтаһында йәки компанияның сайтында эш режимын аныҡларға йәки картала яҡындағы асыҡ почта бүлексәһен табырға мөмкин.
1 сентябрҙә балалар ғәҙәти режимда мәктәпкә бара – Рәсәйҙең мәғариф министры
Рәсәйҙең мәғариф министры Сергей Кравцов 1 сентябрҙә балаларҙың ғәҙәти режимда мәктәпкә барасағы тураһында белдерҙе.
Ләкин, ведомство етәксеһе һүҙҙәренсә, бының өсөн бер шарт бар.
«Хәлде иҫәпкә алып, беҙ эпидемиологик һаҡланыу сараларын көсәйтербеҙ, бөгөн төбәктәр менән ошондай эш алып барыла», — тине Сергей Кравцов «Рәсәй-24» телеканалына биргән интервьюһында.
Алдан хәбәр ителгәнсә, 29 июнгә Башҡортостанда COVID-19 йоҡтороуҙың 5315 осрағы теркәлгән.
Республика башлығы Радий Хәбиров хөкүмәттәге оператив кәңәшмәлә 1 июлдә балаларҙы ҡабул итергә тейеш булған мәктәп яны лагерҙарын асыуҙы күсереү хаҡында белдерҙе.
Башҡортостанға күптән көтөлгән йәйге йылы килә
Башҡортостанда июлдә йылыта, тип фаразлай Башгидрометүҙәк синоптиктары.
Аҙна аҙағында төбәккә көньяҡ-көнбайыштан йылы һауа массаһы килә.
Төндә температура +12,+17, көндөҙ иһә +23,+27 градусҡаса күтәрелә.
Урыны менән йәшенле ямғыр яуа.
Киләһе аҙнала юғары баҫым көсәйә, яуым-төшөм туҡтай.
Дөйөм алғанда, июлдә температураның нормаға ярашлы (уртаса тәүлек +18,4), ә яуым-төшөмдөң норманан аҙыраҡ булыуы көтөлә (60-70 миллиметр).
Республикала июндең һуңғы декадаһы һалҡын – уртаса тәүлек һауа температураһы ғәҙәттәгенән 3-6 градусҡа түбән булды, тауҙарҙа һәм уйһыу урындарҙа ҡырау төштө.
Бындай күренештәр йышыраҡ июнь башында күҙәтелә.
Ҡыуатов исемендәге Республика клиник дауаханаһының бала табыу йортонда бер ай элек тыуған өс игеҙ бала өйөнә ҡайтты
Ғ.Ғ.Ҡыуатов исемендәге Республика клиник дауаханаһының бала табыу йортонда бер ай элек тыуған өс игеҙ сабый өйҙәренә ҡайтарылды.
Ҡыҙҙар 4 июндә донъяға ауаз һалды, ләкин һәр береһенең ауырлығы ике килограмм самаһы булғанға, уларға табиптар күҙәтеүе аҫтында ҡалырға тура килде.
Сибайҙан йәш ата-әсә ҡыҙҙарына исем ҡушҡан да инде: Полина, Арина һәм Ева.
Күп балалы әсә Резеда Арнаутова «Хәбәрҙәр-Башҡортостан» хәбәрселәренә балаларҙы ғаилә дуҫы бүләк иткән төйрәүестәргә ҡарап айырыуын әйтте. Хәҙер иҫтәлекле билдә ҡыҙҙарҙың башлыҡтарына беркетелгән.
«Ләкин барыбер әсә йөрәге һиҙә, мин төндә уларҙың кемеһе илағанын айырам», — тине өс бала әсәһе.
Республика аграрийҙары мал аҙығының 50% тиерлек әҙерләгән
Фото: Башҡортостан Ауыл хужалығы министрлығының матбуғат хеҙмәте
Башҡортостан баҫыуҙарында бесән һәм сенаж әҙерләү эштәре дауам итә.
2 июлгә 721 мең тонна сенаж (был кәрәкле мал аҙығы күләменең 48 проценты) һәм 360 мең тонна бесән әҙерләнгән (47 процент).
Республика Ауыл хужалығы министрлығының матбуғат хеҙмәтендә белдереүҙәренсә, ҡышҡылыҡҡа тупаҫ мал аҙығының иң күбен Хәйбулла аграрийҙары — 26,3 мең тонна, һутлы мал аҙығын иһә Дүртөйлө һәм Стәрлетамаҡ райондары әҙерләгән (64,3 һәм 53,4 мең тонна).
Хәйбулла, Әлшәй, Ҡырмыҫҡалы райондары аграрийҙары мал аҙығы запасын туплауҙа бөтәһенән дә әүҙемерәк. Был райондарҙа бөгөнгә мал аҙығы әҙерләү кимәле бер шартлы баш малға 16 центнерҙан ашыу мал аҙығы берәмеге тәшкил итә.
Башҡортостанда тәүлек эсендә коронавирус йоҡтороуҙың 45 яңы осрағы асыҡланған
2 июлгә Башҡортостанда 5 450 коронавирус инфекцияһы осрағы рәсми раҫланған.
Тәүлек эсендә республикала 45 кеше COVID-19 йоҡторған, тип хәбәр ителә стопкоронавирус.рф порталында.
Һуңғы тәүлектә Башҡортостанда коронавирустан вафат булғандар һаны тураһында хәбәр ителмәй, рәсми мәғлүмәттәргә ярашлы, әлеге ваҡытта улар – 18 кеше.
Был һан һуңғы бер нисә аҙна дауамында үҙгәрмәй.
Коронавирус инфекцияһына ҡаршы көрәш штабы мәғлүмәтенә ярашлы, төбәктә 3 144 кеше һауыҡҡан, 40-ы — һуңғы тәүлектә.
2 288 кеше дауалана.
Рәсәйҙә тәүлек эсендә 6 760 сирле асыҡланған, 147 үлем осрағы теркәлгән.
Илдә йәмғеһе 661 165 кеше коронавирус йоҡторған.
Бөтә осорҙа 9 683 кеше коронавирустан вафат булған.
2 августа Өфө «Уҙыш.РФ» Бөтә Рәсәй ярыммарафонын ҡабул итә
Өфө Рәсәйҙең башҡа ҡалалары менән бергә 2 августа бер үк ваҡытта «Уҙыш.РФ» Бөтә Рәсәй ярыммарафонында йүгерә башлай.
Йүгерергә яратыусылар һәм профессионалдар 21,1, 10 һәм 5 саҡрым араны үтергә тейеш.
«Балалар өсөн бер саҡрымлыҡ трасса әҙерләнек, кескәйҙәр унан ата-әсәләре менән бергә йүгерергә мөмкин.
Һәр ҡатнашыусыға – старт пакетында Өфө ҡалаһы символы менән футболка, ә финишта үҙенсәлекле миҙал тапшырыла», — тип һөйләне ойоштороусылар.
Ярыммарафонға бында теркәлергә мөмкин.
Республикала «Мәктәпкә йыйынырға ярҙам ит» акцияһы башланды
Башҡортостан Республикаһының Ғаилә, хеҙмәт һәм халыҡты социаль яҡлау министрлығы «Мәктәпкә йыйынырға ярҙам ит» шәфҡәтлелек акцияһының башланыуы тураһында иғлан итте.
Йолаға әүерелгән изгелек акцияһы 1 июлдән 31 авгусҡа тиклем дауам итә.
Маҡсаты – ауыр тормош хәлендә ҡалған ғаиләләргә балаларҙы яңы уҡыу йылына әҙерләүҙә ярҙам күрһәтеү
Мәктәп кәрәк-яраҡтары «Ғаилә» район-ара үҙәктәрендә һәм уларҙың ҡала-райондарҙағы бүлексәләрендә ойошторола.
Үҙәктәрҙең адресын һылтанма буйынса табырға мөмкин.
Канцелярия тауарҙары, яҙыу-һүрәт төшөрөү кәрәк-яраҡтары, дәфтәрҙәр, балалар ижады өсөн йыйылмалар хәйриә акцияһында ҡатнашыусыларҙан яңы килеш кенә ҡабул ителә.
Портфелдәр, мәктәп формаһы, дәреслектәр, нәфис әҙәбиәт – яңы йәки һәйбәт торошта.
Ярҙам Хеҙмәт министрлығы ҡарамағындағы халыҡҡа социаль ярҙам күрһәтеү учреждениеларында иҫәптә торған ғаиләләргә йүнәлтелә.
Йомғаҡ сентябрь башында яһала.
Министрлыҡта белдереүҙәренсә, былтыр акция барышында аҙ тәьмин ителгән, ишле, тулы һәм һаулыҡ мөмкинлектәре сикле бала тәрбиәләгән ғаиләләрҙәге балаларға  яҡынса 10 миллион һумлыҡ ярҙам күрһәтелгән.
Башҡортостанда халыҡтың 88,68% Рәсәй Конституцияһына төҙәтмәләр өсөн тауыш бирҙе – Үҙәк һайлау комиссияһы
Башҡортостандың Үҙәк һайлау комиссияһында Рәсәй Федерацияһы Конституцияһына төҙәтмәләр өсөн тауыш биреү йомғаҡтары буйынса яңы мәғлүмәттәр иғлан ителде.
Республиканың Үҙәк һайлау комиссияһы рәйесе Илона Макаренко һүҙҙәренсә, 2 июлгә иртәнге сәғәт 9-ға 2 миллион 763 кеше тауыш биреүҙә ҡатнашты, был 90,83% тәшкил итә.
Ҡалаларҙа һайлаусыларҙың килеүе – 88,28%, райондарҙа 93,73% тәшкил итте.
Республиканың баш ҡалаһында әүҙемлек – 86,85%.
Шулай уҡ республикала һайлаусыларҙың Конституцияға төҙәтмәләр буйынса тауышы нисек бүленеүе билдәле булды.
Илона Макаренко әйтеүенсә, 2 миллион 448 мең кеше, йәғни 88,68% «эйе» тип тауыш бирҙе.
Өфөлә тауыш биреүселәрҙең 83%, ҡалаларҙа — 86,73%, райондарҙа 91,95% илдең төп законына үҙгәрештәр өсөн үҙ фекерен әйтте.
Яҡынса 293 мең кеше, 10,6% «юҡ» тип тауыш бирҙе.
Өфөлә һайлаусыларҙың 16% яҡыны Рәсәй Федерацияһы Конституцияһына төҙәтмәләргә ҡаршы булыуын белдерҙе.
Торған урыны буйынса ғаризалар буйынса 30 меңдән ашыу кеше тауыш бирҙе, йәки «Мобиль һайлаусы» механизмын ҡулланыусыларҙың дөйөм һанынан 78,8%.
Тауыш биреү өсөн бинанан ситтә йәки өйҙә тауыш биреүҙә ҡатнашыусылар һаны тауыш биргәндәр һанынан 15% ашыу тәшкил итте.
Шулай уҡ һаулыҡ мөмкинлектәре сикле граждандарҙың 84,77% тауыш бирҙе.
Республикала ваҡытынан алда матбуғатҡа яҙылыу башланды
Башҡортостанда ағымдағы ярты йыллыҡ хаҡтары буйынса 2021 йылдың ярты йыллығына ваҡытынан алда яҙылыу кампанияһы башланды.
Гәзит-журналдарға ваҡытынан алда яҙылыу 31 авгусҡаса дауам итә, тип хәбәр иттеләр Федераль почта элемтәһенең Башҡортостан идаралығынан.
Акцияла 1 100-ҙән артыҡ төрлө баҫма ҡатнаша.
Араларында 300-ҙән ашыу федераль әһәмиәттәге гәзит-журнал, шулай уҡ республика баҫма киң мәғлүмәт саралары бар.
Улар – ижтимағи-сәйәси, бизнес-гәзиттәр, ялтырауыҡлы журналдар, күңел асыу, һөнәри, тармаҡ һәм башҡа баҫмалар.
Матбуғатҡа podpiska.pochta.ru сайтында, Рәсәй почтаһының мобиль ҡушымтаһында, шулай уҡ республиканың барлыҡ почта бүлексәләрендә йәки өйҙә почтальон ярҙамында яҙылырға мөмкин.
Бынан тыш, мәктәп-интернатта, балалар йортонда тәрбиәләнгән балаларға, ветерандарға, инвалидтарға, өлкән йәштәге күршеләргә йәки мохтаждарға яҙҙырырға була.
1 июлдә Рәсәй Конституцияһына төҙәтмәләр буйынса тауыш биреүҙең төп һәм һуңғы көнө тамамланды.
Эпидемиологик хәлде һәм халыҡтың хәүефһеҙлеген иҫәпкә алыу кәрәк булғанлыҡтан, рәсәйҙәр аҙна буйына – 25 июндән 1 июлгә тиклем тауыш бирергә мөмкин тигән ҡарар ҡабул ителде.
Башҡортостан синоптиктары өс көнгә һауа торошон хәбәр итте
Башгидрометүҙәк мәғлүмәттәре буйынса, 2 июлдә төндә әллә ни яуым-төшөм фаразланмай, көндөҙ урыны менән бер аҙ ямғыр яуыуы көтөлә.
Ел йүнәлешен үҙгәртеүсән, көндөҙ талғын.
Һауа температураһы төндә +5, +10, төньяҡ һәм көнсығыш райондарҙа һауала һәм төпраҡ өҫтөндә ҡырау төшөүе фаразлана: 0-дән -2-гә тиклем, көндөҙ һауа температураһы +20, +25 градус була.
3 июлдә урыны менән бер аҙ ямғыр көтөлә.
Ел талғын, көндөҙ киҫкен/
Һауа температураһы төндә +9, +14, көндөҙ +23, +28 градус булыуы көтөлә.
4 июлдә урыны менән йәшенле ҡыҫҡа ваҡытлы ямғыр яуа.
Ел үҙгәреүсән талғын, йәшен ваҡытында киҫкен.
Һауа температураһы төндә +12, +17, көндөҙ +24, +29 градус.
Башҡортостан башлығы халыҡ исеменән тыл эшсәндәре һәйкәленә сәскәләр һалды
Өфөнөң Еңеү паркында тыл эшсәндәре һәйкәленә сәскәләр һалыу тантанаһы уҙҙы.
Башҡортостан башлығы Радий Хәбиров уҙғарған сара Өфөгә «Хеҙмәт батырлығы ҡалаһы» маҡтаулы исемен биреүгә бағышланды.
Рәсәй президентының тейешле указына 2 июлдә ҡул ҡуйылды.
Республика Йортоноң матбуғат хеҙмәте мәғлүмәте буйынса, башлыҡ Башҡортостандың күп милләтле халҡы исеменән сәскәләр һалды.
Паркта республика етәксеһе ветерандар һәм өфөләр менән аралашты, уларҙы мөһим ваҡиға менән ҡотланы.
Республика башлығы ҡаланың статусын яңы архитектура объектында сағылдырыу пландары хаҡында һөйләне: «Был исем – Бөйөк Ватан һуғышында еңеүҙе яҡынайтҡан һәм тылда эшләгән меңләгән кешенең хеҙмәтен таныу ул.
Был ил президентының ҡалабыҙ тарихын хөрмәт итеүе лә, шуныһы бик һөйөнөслө.
Был беҙҙе ҡанатландыра һәм артабан эшләү теләген тыуҙыра.
Бөгөн беҙ был фактты ниндәйҙер һәйкәлдә сағылдырыу йәки Өфөгә ингән ерҙә триумфаль арка ҡуйыу тураһында уйлайбыҙ».
Рәсәй Конституцияһына төҙәтмәләр 4 июлдә көсөнә инә
Рәсәй Президенты Владимир Путин индерелгән төҙәтмәләр менән ил Конституцияһын рәсми баҫтырып сығарыу тураһында указға ҡул ҡуйҙы.
Кремлдең рәсми сайтында хәбәр ителеүенсә, Рәсәй Федерацияһы Конституцияһына төҙәтмәләр 2020 йылдың 4 июлендә көсөнә инә.
Баҫтырып сығарыу тураһында указ уға ҡул ҡуйылған мәлдән, йәғни 3 июлдән ғәмәлдә була.
Хәтерегеҙгә төшөрәбеҙ, Башҡортостан Үҙәк һайлау комиссияһы мәғлүмәттәре буйынса, бюллетендәге «эйе» тигән графаға тауыш биреүселәрҙең 88,68% билдә ҡуйҙы.
Кушнаренко районында еләк агропаркы ойошторорға йыйыналар
Фото: Башҡортостан башлығының матбуғат хеҙмәте
Бөгөн Башҡортостан башлығы Радий Хәбиров Кушнаренко районы буйлап эш сәфәре барышында Әхмәт ауылындағы «Столыпино» агрокомплексы биләмәһендә булды.
Ул тулы цикллы – ултыртыу материалын етештереүҙән алып шәхси федераль дилер селтәре аша эшкәртеүгә һәм һатыуға тиклем – еләк-емеш хужалығы.
Компанияның коммерция директоры Радмир Ғәлиев һүҙҙәренсә, хужалыҡ лицензиялы килешеүҙәр төҙөгән һәм Рәсәйҙең алдынғы селекция институттары, предприятиелары менән хеҙмәттәшлекте яйға һалған.
Бында республиканың климат зонаһы өсөн яраҡлы еләк-емеш культураларының 150-нән ашыу сорты үҫтерелә.
Улар иҫәбендә – ҡайын еләге, ҡарағат, крыжовник, арония, ҡурай еләге, гөлйемеш, женьшень, алма, груша, маньчжур сәтләүеге.
Компанияның маҡсаты – Рәсәйҙә иң эре еләк-емеш хужалығы булыу, шулай уҡ районда «Восход» баҡсаһын тергеҙеү, уның нигеҙендә агропарк булдырыу.
Йәш аграрийҙарҙың энергияһы күп, һис шикһеҙ, барыһы килеп килеп сығыр, тип билдәләне Радий Хәбиров.
«Беҙ «Ауыл сәғәте»н үткәрә, иттең кәштәгә нисек эләгеүен, еләк-емеш етештереүҙең нисек яйға һалыныуын ҡарай башланыҡ, – тине Радий Хәбиров.
– Бындай хужалыҡтарҙы тергеҙербеҙ, ошондай егеттәр өсөн ниндәй ярҙам сараларын ҡарарға кәрәклеген уйларбыҙ».
Башҡортостанда коронавирустан 19-сы үлем осрағы теркәлгән
Башҡортостан Һаулыҡ һаҡлау министрлығының 3 июлгә мәғлүмәттәре буйынса, республикала коронавирустан 19-сы үлем осрағы теркәлгән.
Был юлы хәүефле вирус ҡорбаны – Бәләбәй районынан гипертония ауырыуынан яфаланған 1955 йылғы ир-егет.
Бөгөнгә коронавирустан вафат булғандарҙың дөйөм һаны – 19  кеше.
«Башинформ» хәбәр иткәнсә, 3 июлгә мәғлүмәттәр буйынса, Башҡортостанда COVID-19 йоҡтороусылар һаны 5 497-гә еткән.
Тәүлек эсендә улар 47-гә артҡан.
Республика стационарҙарында хәҙер 401 коронавирус инфекциялы пациент ята.
Уларҙың 27-һе – ауыр хәлдә, шуларҙың һигеҙе үпкәне яһалма елләтеү аппаратына тоташтырылған.
Ҡалған 1775 кеше өй шарттарында дауалана.
Уҙған тәүлектә 97 кеше дауахананан сығарылған.
COVID-19 таралғандан алып Башҡортостанда 3216 кеше һауығып сыҡҡан.
Өфө мэры «Хеҙмәт батырлығы ҡалаһы» исеме бирелеү тураһында: Был — халҡыбыҙҙың ҡаҙанышы
Өфө мэры Өлфәт Мостафин өфөләрҙе ҡаланың «Хеҙмәт батырлығы ҡалаһы» тигән маҡтаулы исем алыуы менән ҡотланы.
«Кисә Рәсәй Президенты Владимир Путин Өфөгә «Хеҙмәт батырлығы ҡалаһы» тигән маҡтаулы исем биреү тураһында Указға ҡул ҡуйҙы.
Был исемгә үҙҙәренең хеҙмәт батырлыҡтары һәм ҡаҙаныштары менән фашизмды Еңеүгә ҙур өлөш индергән ҡалалар лайыҡ була.
Өфө – илебеҙҙең һуғыш йылдарында еңеү яулаған күп кенә ҡалаларының береһе.
Башҡортостандың баш ҡалаһын яҡлап сыҡҡандарҙың барыһына ла рәхмәт әйтәм, — тип мөрәжәғәт итте ҡала башлығы.
— Ҡыҫҡа ғына ваҡыт эсендә республика халҡының 1 миллион 200 мең ҡултамғаһын йыя алдыҡ.
Тәү сиратта был — ҡалабыҙҙың ҡаҙаныштарын таныу һәм өлкән быуынға хөрмәт күрһәтеү ул.
Ул ауыр йылдарҙа һәр кем Еңеү һәм Бөйөк Тыуған ил өсөн йәшәне һәм эшләне.
Һуғыштың тәүге көндәренән үк Өфөлә хәрби юҫыҡта эш башлана.
Ҡалабыҙҙа эвакуацияланған сәнәғәт предприятиелары урынлаштырыла.
Өфө фронтҡа ҡорамалдар, боеприпастар, формалы кейем оҙата, бында хәрби техника өсөн двигателдәр йыйыла, армия өсөн автомобилдәр ремонтлана, билдәле «Салауат Юлаев», «Александр Невский», «Полководец Суворов», «Өфө» бронепоездары ошонан фронтҡа китә.
Маҡтаулы исем Тыуған илгә һөйөү тәрбиәләүгә булышлыҡ итер һәм үҫеп килгән быуынға өлгө булыр тип ышанам.
Барлыҡ өфөләрҙе ҡалаға «Хеҙмәт батырлығы ҡалаһы» тигән маҡтауы исем бирелеү менән ҡотлайым!».
Башҡортостанда COVID-19 йоҡтороусылар һаны 5 497-гә еткән
3 июлгә мәғлүмәттәр буйынса, Башҡортостанда COVID-19 йоҡтороусылар һаны 5 497-гә еткән.
Тәүлек эсендә республикала улар 47-гә артҡан, тип хәбәр ителә стопкоронавирус.рф порталында.
Һуңғы тәүлектә Башҡортостанда коронавирустан вафат булғандар һаны тураһында хәбәр ителмәй, рәсми мәғлүмәттәргә ярашлы, әлеге ваҡытта улар – 18 кеше.
Был һан һуңғы бер нисә аҙна дауамында үҙгәрмәй.
Коронавирус инфекцияһына ҡаршы көрәш штабы мәғлүмәтенә ярашлы, төбәктә 3 201 кеше һауыҡҡан, 57-һе — һуңғы тәүлектә.
2 278 кеше дауалана.
Рәсәйҙә тәүлек эсендә 6 718 сирле асыҡланған, 176 үлем осрағы теркәлгән.
Илдә йәмғеһе 667 883 кеше коронавирус йоҡторған.
Бөтә осорҙа 9 859 кеше коронавирустан вафат булған.
Республиканың күп балалы ғаиләләре ер урынына бер ниндәй сикләүһеҙ 250 мең һум алырға мөмкин
Башҡортостандың күп балалы ғаиләләре үҙҙәренә тейешле ер участкаларына алмашҡа 250 мең һум аҡса алырға мөмкин.
Республика хөкүмәте президиумы ултырышында беренсе вице-премьер Андрей Назаров проект эшләп бөтөрөүҙе талап итә тигән ҡарар ҡабул итте.
«Әйтәйек, кешеләрҙең ҡалала фатиры бар һәм улар ҡаланан ситкә китергә теләмәй икән, ти.
Был осраҡта улар аҡса өҫтәп, үҙҙәренең фатирын ҙурыраҡҡа алмаштыра алһын өсөн. Кешеләрҙең һайлау мөмкинлеге булырға тейеш», — тине республика хөкүмәте премьер-министрының беренсе урынбаҫары.
Беренсе вице-премьер ваҡыт сикләүен оҡшатманы.
Ишле ғаиләләргә ер урынына 250 мең һум алыу тураһында ҡарарын рәсмиләштереүгә 30 көн бирелә.
«Әгәр ул ошо айҙа урындағы хакимиәткә бер ни ҙә хәбәр итмәһә, гражданин баш тартҡан тип иҫәпләнә.
Кешенең төрлө хәлгә тарыуы мөмкин – бәлки, ул сирләйҙер йәки берәй ҡайҙа киткәндер.
Ни өсөн кешеләрҙе сикләргә кәрәк һуң?
Улар уйларға, кәңәшләшергә теләйҙер?
Торлаҡ мәсьәләһен хәл итеү ысулын билдәләү – шаярыу түгел.
Ҡайһы берҙә бының өсөн ғүмер кәрәк була», — тине Андрей Назаров.
Проектта яҙылған тағы бер сикләү – бүленгән аҡсаны тотоноуға бер йыл.
Әгәр билдәләнгән осорҙа кеше килешеү төҙөмәһә, уның ошо 250 мең һумға хоҡуғы юғала.
«Йәнә аңлашылмаған сикләү.
Әгәр кешенең хоҡуғы бар икән, ни өсөн ул бер йыл ғына ғәмәлдә?
Бәлки, ул хаҡы төшөүен көтәлер, бәлки, һатыулашалыр...
Ни өсөн уға ниндәйҙер сикләү ҡуйырға?», — тип асыуланды Башҡортостан хөкүмәтенең беренсе вице-премьеры һәм проектты эшләп бөтөрөргә ҡушты.
Өфөлә бушлай социаль такси эшләй башланы
Өфөлә социаль такси эшләй башланы, тип хәбәр иттеләр республика Хеҙмәт министрлығынан.
Беренсе төркөм инвалидтары, һаулыҡ мөмкинлектәре сикле балалар һәм уларҙы оҙатып йөрөүселәр айына биш тапҡыр «Deafмобиль» социаль такси хеҙмәте менән файҙаланыу хоҡуғына эйә.
«Deafмобиль» водителдәре көн һайын иртәнге 7-нән киске 10-ға тиклем йөрөй.
Ултырғанда пассажирға инвалидлыҡ тураһында белешмә һәм шәхесте раҫлаған документ күрһәтергә кәрәк», — тип өҫтәнеләр ведомствоның матбуғат хеҙмәтендә.
Такси хеҙмәтләндереүенә ғаризалар дүшәмбенән йомаға хәтлем иртәнге 9-ҙан киске 6-ға тиклем 8(347)284-55-22 һәм 8-963-894-14-31 телефондары буйынса ҡабул ителә.
«Башинформ» хәбәр иткәнсә, проектты Башҡортостандың Хеҙмәт министрлығы булышлығында республика башлығы гранты аҡсаһына Бөтә Рәсәй һаңғырауҙар йәмғиәтенең Башҡортостан Республикаһы буйынса ойошмаһы ғәмәлгә ашыра.
Һуңғы мәғлүмәттәр буйынса, Өфөлә 9 меңдән ашыу беренсе төркөм инвалиды һәм инвалид бала йәшәй.
Социаль проект һаулыҡ мөмкинлектәре сикле кешеләргә социаль объекттарға транспорт менән барыу мөмкинлеген арттырыуға йүнәлтелгән.
Башҡортостанда COVID-19 менән эшләгән шәхси дауаханаларға субсидия түләйҙәр
Башҡортостан хөкүмәте президиумы ултырышында табиптарға – COVID-19 менән эшләгән шәхси ойошмалар хеҙмәткәрҙәренә федераль бюджеттан субсидия түләү тәртибе раҫланды.
Поликлиника табиптарына – 80%, поликлиникаларҙың кесе медицина персоналына – 20%; стационар табиптарына – 100%; стационарҙарҙың урта медицина персоналына – 50%; стационарҙарҙың кесе медицина персоналына – 30%.
Ведомство мәғлүмәттәре буйынса, COVID-19 менән эшләгән табиптарға һәм медицина учреждениелары хеҙмәткәрҙәренә түләү өсөн федераль ҡаҙнанан 739,8 миллион һум бүленгән.
2020 йылдың майы өсөн — 8 222 медицина хеҙмәткәре, ә июнь өсөн 6 910 кеше аҡса алған.
Путиндың Өфөгә «Хеҙмәт батырлығы ҡалаһы» исемен биреү тураһында указы баҫылып сыҡты
Рәсәй Президенты Владимир Путин 20 ҡалаға, шул иҫәптән Өфөгә Рәсәй Федерацияһының «Хеҙмәт батырлығы ҡалаһы» тигән маҡтаулы исемен биреү тураһында указға ҡул ҡуйҙы.
«Халҡы 1941–1945 йылдарҙағы Бөйөк Ватан һуғышында Еңеүгә ирешеүгә, сәнәғәт предприятиеларында туҡтауһыҙ хәрби һәм гражданлыҡ продукцияһы менән тәьмин итеүгә тос өлөш индергән, шул уҡ ваҡытта хеҙмәт батырлығы, фиҙакәрлек күрһәткән өсөн Боровичи, Екатеринбург, Иваново, Ижевск, Иркутск, Ҡазан, Магнитогорск, Түбәнге Новгород, Түбәнге Тагил, Новокузнецк, Новосибирск, Омск, Пермь, Һамар, Һарытау, Томск, Ульяновск, Өфө, Силәбе, Ярославль ҡалаларына Рәсәй Федерацияһының «Хеҙмәт батырлығы ҡалаһы» тигән маҡтаулы исемен бирергә».
Был ваҡиғаны Өфөлә Ленин майҙанында 10 минутлыҡ салют менән билдәләйҙәр.
Алина Сафина – Туймазы театры директоры вазифаһын башҡарыусы
Туймазы дәүләт драма театрында директор вазифаһын Алина Сафина башҡара.
Хәтерегеҙгә төшөрәбеҙ, театрҙың элекке директоры Фирҙәт Ғәбиҙуллин июндә Өфө «Нур» татар дәүләт театры етәксеһе итеп тәғәйенләнде.
Алина Сафина 2002 йылда директорҙың иҡтисад буйынса урынбаҫары булараҡ эшкә ҡабул ителә.
2006 йылдан директорҙың дөйөм мәсьәләләр буйынса урынбаҫары була.
«Директорҙың дөйөм мәсьәләләр буйынса урынбаҫарына театрҙың финанс-хужалыҡ эшмәкәрлегенә етәкселек итеү бурысы йөкмәтелгән.
Был эш күп яҡлы һәм күләмле, Алина Ғәли ҡыҙы үҙ һөнәренең оҫтаһы, тәжрибәле белгес булараҡ, был эште яҡшы алып барҙы», — тип хәбәр иттеләр театрҙан.
Бөгөн театр труппаһы ялдан сыҡты һәм киләһе миҙгелгә ижади пландар билдәләне.
Башҡортостан башлығы сит ил эшселәренә талаптарға үҙгәрештәр индерҙе
Башҡортостанда республикаға аҡса эшләргә килгән сит ил граждандарына талаптар үҙгәртелде.
Республика башлығы ҡул ҡуйған тейешле указ хоҡуҡи мәғлүмәт сайтында баҫылған.
Хәҙер виза алыу талап ителмәгән тәртиптә килгән сит ил кешеһенә патент биргәндә патентта уның һөнәре йәки хеҙмәт эшмәкәрлеге төрө күрһәтелә.
Төҙәтмәләр федераль ҡануниәткә ярашлы сит ил эшсе көсөн иҫәпкә алыу маҡсатында индерелгән.
Республика башлығы указы ҡул ҡуйылған көндән – 2 июлдән ғәмәлгә инде.
Синоптиктар республика биләмәһендә ғәҙәттән тыш янғын хәүефе тураһында иҫкәртте
Рәсәй Гидрометүҙәге белгестәре көндәрҙең эҫе тороуына бәйле ҡайһы бер төбәктәрҙә юғары янғын хәүефе тураһында иҫкәртә.
Әйтәйек, 6-7 июлдә Һамар, Ырымбур өлкәләрендә, Башҡортостанда юғары, урыны менән ғәҙәттән тыш янғын хәүефе фаразлана, тиелә Гидрометүҙәк мәғлүмәтендә.
Республика метеохеҙмәте белдереүенсә, алдағы көндәрҙә Башҡортостанда һауа температураһының +33 градусҡа тиклем күтәрелеүе көтөлә.
Урыны менән йәшенле ҡыҫҡа ваҡытлы ямғыр яуыуы ихтимал, ел талғын, йәшен ваҡытында киҫкен.
Башҡортостан башлығы йәнә иҫерек водителдәр менән көрәште көсәйтергә ҡушты
Башҡортостан башлығы Радий Хәбиров 6 июлдә республика хөкүмәтендәге оператив кәңәшмәлә йәнә Транспорт һәм юл хужалығы буйынса дәүләт комитеты һәм Дәүләт автоинспекцияһы етәкселегенә эскән водителдәр менән көрәште көсәйтергә ҡушты.
Был июндә теркәлгән юл-транспорт ваҡиғалары менән бәйле.
«Был аҙнала ошо эшкә тотоноғоҙ.
Иҫеректәр күп йөрөй, башлағыҙ, көсәйтегеҙ.
ЮХХДИ-ның иҫкәртеү саралары байтаҡ, улар быны эшләй белә.
Барыһы ла һәйбәт булһа, мин өндәшмәйем.
Августа Төркиәлә Башҡортостан вәкиллеген асыу планлаштырыла
Төрөк Республикаһында Башҡортостан вәкиллеген рәсми асыу тантанаһы авгусҡа билдәләнгән, тип хәбәр иттеләр дүшәмбе хөкүмәттәге оператив кәңәшмәлә.
Ошо ваҡытҡа тиклем «сикте асыу менән эшләй башларға мөмкин булһын өсөн» Төркиәлә вәкиллек асыуға бәйле «бөтә ҡағыҙ эштәрен тамамларға кәрәк», тип белдерҙе Башҡортостан башлығы Радий Хәбиров.
Республика башлығы Радий Хәбиров билдәләүенсә, төрөк бизнесмендары Башҡортостан менән бик ҡыҙыҡһына.
Төркиәлә Башҡортостан вәкиллеген асыу ике республика араһында ныҡлы иҡтисади бәйләнештәрҙе яйға һалыуға булышлыҡ итергә тейеш.
Бынан тыш, Радий Хәбиров Башҡортостан Республикаһының Тышҡы иҡтисади бәйләнештәр буйынса дәүләт комитетына Башҡортостандың Австрияла асылған рәсми вәкиллеге эшен тикшерергә ҡушты.
Ләкин бер-бер артлы ике ошондай осраҡ эскән килеш рулгә ултырырға ҡурҡмауҙары хаҡында һөйләй.
Был беҙҙең етешһеҙлек – һеҙ уны төҙәтергә тейешһегеҙ.
Аҙна аҙағына ошо йәһәттән ниндәй эштәр башҡарыуығыҙ тураһында миңә еткерегеҙ», — тине Радий Хәбиров республика Транспорт һәм юл хужалығы буйынса дәүләт комитеты етәксеһе Алан Марзаевҡа.
Радий Хәбиров: «Башҡортостан башлығы хакимиәтендә COVID-19 менән сирләүселәр күп»
Башҡортостан Республикаһы башлығы хакимиәтендә һәм республика хөкүмәтендә коронавирус менән сирләүселәр байтаҡ.
Был хаҡта 6 июлдә оператив кәңәшмәлә Башҡортостан Республикаһы башлығы Радий Хәбиров белдерҙе.
«Коллегалар, муниципалитет башлыҡтары, уянығыҙ, зинһар.
Буш ваҡытығыҙҙа донъя яңылыҡтарын уҡығыҙ – Ҡаҙағстан ике аҙналыҡ карантинға ябылды.
Израилдә барлыҡ сикләү саралары тулыһынса әйләнеп ҡайта.
АҠШ-та көн һайын бер нисә тиҫтә мең кеше сир йоҡтора.
Бөтә ерҙә лә хәл бик көсөргәнешле.
Шуға күрә беҙгә ауырыуҙар арта тип иларға тура килмәһен, тимәк, беҙ ҡайҙалыр эшләп еткермәйбеҙ», — тине Башҡортостан Республикаһы башлығы.
Радий Хәбиров республикала коронавирусҡа бәйле хәлде анализларға ҡушты.
«Беҙ эре предприятиеларыбыҙҙа ҙур булмаған сир сығанаҡтары барлыҡҡа килеүен теркәй башланыҡ.
Улар бының менән әүҙем шөғөлләнә.
Бөтәһе лә өйрәнде шикелле – осраҡтар булһа, шунда уҡ ябабыҙ.
Коллегалар, Айҙа йәшәмәйһегеҙ бит, былар барыһы ла беҙҙең тирәлә йөрөй.
Башҡортостан Республикаһы башлығы хакимиәтендә, бында, хөкүмәттә, сирлеләр күп кенә.
Аңлағыҙ, был беҙҙең янда йөрөй, бер-беребеҙҙе һаҡларға кәрәк», — тип хәбәр итте республика башлығы.
Башҡортостанда битлек режимы, социаль дистанция һәм өлкән йәштәгеләр өсөн «комендант» сәғәте ғәмәлдә.
Бынан алда «Башинформ» 6 июлгә республикала 5 638 сирле теркәлеүе тураһында хәбәр итте.
Тәүлек эсендә 47 кешегә күберәк.
Башҡортостанда мәктәп һәм балалар лагерҙары, балалар баҡсалары әлегә асылмай
Башҡортостанда әлегә мәктәп һәм балалар лагерҙарын, шулай уҡ балалар баҡсаларын асырға нигеҙ юҡ.
Бөгөн республика хөкүмәтендәге оператив кәңәшмәлә Радий Хәбиров ошо хаҡта белдерҙе.
«Бына 23-сө көн хәл тотороҡло, ләкин артабан яҡшы яҡҡа үҙгәрмәй.
Был һандар хәлде тотороҡландырыуыбыҙ тураһында һөйләй, әммә беҙҙең эшмәкәрлек сирлеләр һанын кәметеүгә килтермәй.
Хәл бик шәптән түгел, — тип билдәләне Радий Хәбиров.
— Шуға беҙ мәктәп һәм балалар лагерҙарын асыу хаҡында ҡарар ҡабул итмәйбеҙ.
Был балалар баҡсаһына ла ҡағыла.
Киләһе датаны 15 июлгә билдәләйбеҙ, әлегә күҙәтеп барабыҙ».
Республика башлығы бөтә ерҙә лә битлек режимын үтәргә саҡырҙы.
Республикала COVID-19 йоҡтороусылар һаны 5 638-гә еткән
Республика Һаулыҡ һаҡлау министрлығының һуңғы мәғлүмәттәре буйынса, Башҡортостанда 5 638 сирле иҫәпләнә.
Һуңғы тәүлектә улар 47-гә артҡан.
Дүшәмбе хөкүмәттәге оператив кәңәшмәлә Башҡортостандың һаулыҡ һаҡлау министры хәбәр итеүенсә, әле республика стационарҙарында — 412, амбулатор шарттарҙа 1 817 кеше дауалана.
Республикала коронавирус теркәлгәндән алып бөтәһе 3 304 кеше һауыҡҡан.
Кәңәшмәлә республика башлығы Радий Хәбиров билдәләүенсә, COVID-19 буйынса хәл «бик шәптән түгел».
Төбәктә дүртенсе аҙна инде хәүефле вирус йоҡтороусылар кәмемәй, тип өҫтәне ул.
Башҡортостандан дүрт табип «Ҡарасәй-Черкес Республикаһының атҡаҙанған табибы» исеменә лайыҡ булды
Руслан Ғүмәров, Салауат Өмөтбаев, Евгений Кустов, Константин Золотухин Ҡарасәй-Черкес Республикаһы башлығы Рәшит Темрезов ҡулынан юғары дәүләт наградалары алды.
Өфөнән 17 табиптан торған бригада табиптарға коронавирус инфекцияһын йоҡторған пациенттарҙы дауалауҙа ярҙам күрһәтеү өсөн Ҡарасәй-Черкес Республикаһына юлланды.
Ҡарасәй-Черкес Республикаһы башлығы Рәшит Темрезовтың Рәсәйҙең һаулыҡ һаҡлау министры Михаил Мурашкоға мөрәжәғәте буйынса Башҡортостандан үҙ эшенең оҫтаһы булған 17 табип Ҡарасәй-Черкес Республикаһына ебәрелде.
Беҙҙең табиптар өс аҙна буйына коллегаларына коронавирус инфекциялы пациенттарҙы дауалауҙа ярҙам күрһәтте.
Эҫе була: Башҡортостанға субтропик йылы килә
Республикала был аҙна эҫе булырға вәғәҙәләй, тип фаразлай Башгидрометүҙәк синоптиктары.
«Субтропик йылы таралыуға бәйле алдағы көндәрҙә температураның норманан 4-7 градусҡа юғарыраҡ булыуы көтөлә.
Аҙна аҙағында төнгө сәғәттәрҙә һауа температураһы 14-19-ҙан 17-23 градусҡаса күтәрелә, көндөҙ +28, +33-тән +31, +36-ға тиклем», — тип хәбәр ителә метеохеҙмәт сайтында.
Шул уҡ ваҡытта республикабыҙ өсөн максималь һауа температураһының +38 градусҡа тиклем һәм унан юғарыраҡ күтәрелеүе үтә эҫелек критерийы булып тороуы билдәләнә.
Аҙна һуңына эҫе бер аҙ һүрелә.
Һауа температураһы түбәнәйә: төндә +13,+18, көндөҙ +26,+30, көньяҡта +34 градусҡа тиклем.
Һалҡын фронт үткән саҡта республиканың төньяҡ райондарында йәшенле ҡойма ямғыр, урыны менән боҙ-борсаҡ яуыуы, көслө ел иҫеүе ихтимал.
«Салауат Юлаев» хоккей клубының сит ил уйынсылары һәм тренерҙарының ҡасан Өфөгә килеүе билдәле булды
Өфөнөң «Салауат Юлаев» хоккей клубы легионерҙары һәм тренерҙар штабының бер өлөшө миҙгел алды күнекмәһен уҙғарыу өсөн 8 июлдә Өфөгә килә.
Башҡортостан коллективы, Магнитогорскиҙың «Металлург», Түбәнге Каманың «Нефтехимик» һәм Екатеринбургтың «Автомобилист» командалары менән берләшеп, үҙҙәренең хеҙмәткәрҙәре өсөн Рәсәйгә трансфер ойошторҙо, тип хәбәр иттеләр «Эхо Москвы в Уфе» радиоһының «Конфигурация шайбы» программаһында.
Программаны алып барыусы Алексей Горюнов мәғлүмәттәре буйынса, ошо уҡ рейс менән Башҡортостандың баш ҡалаһына «Салауат»тың яңы легионеры Маркус Гранлунд килә.
Роспотребнадзор талаптарына ярашлы, уларҙың бөтәһе лә коронавирусҡа тикшереү үтергә тейеш.
Хәтерегеҙгә төшөрәбеҙ, Өфө хоккей клубының тәүге күнекмәһе 13 июлгә билдәләнгән.
Өфө үҙәгендә ике элиталы йортто федераль аҡсаға төҙөп бөтөрәләр
Фото: Рәсәйҙең төҙөлөштә өлөшләтә ҡатнашыусыларҙың хоҡуҡтарын яҡлау фонды
Өлөшсөләрҙең хоҡуҡтарын яҡлау фонды Өфө үҙәгендәге «Регионстройкомплекс» девелоперы тамамламаған ике йортто төҙөп бөтөрөү өсөн 668 миллион һум бүлде.
Улар – М.Кәрим урамындағы литер 378-се һәм Дорофеев, Чернышевский, Минһажев, Коммунистик урамдары кварталындағы литер 3-сө йорттар.
Өфөнөң 110 алданған өлөшсөһөнөң проблемаһы хәл ителергә тейеш.
Өлөшләтә төҙөлөштөң тамамланмаған объекттарын файҙаланыуға тапшырыу мәсьәләһе Республика Йортонда уҙған «Төҙөлөш сәғәте»ндә тикшерелде.
Шулай уҡ «Госстрой» төҙөүсеһенең объекттарын тамамлау эштәренә тотонған Мәскәү өлкәһе компанияһының йыл аҙағына тиклем 800-ҙән ашыу өлөшсөгә фатир тапшырырға йыйыныуы хаҡында белдерелде.
Уҙған аҙнала Нефтекамала бөлгөнлөккә төшкән «Интерграл» компанияһының 29-сы күп фатирлы йорто сафҡа индерелде.
Ҡалала ошо төҙөүсенең тағы бер проблемалы объекты ҡала, ул да йыл аҙағына тиклем тамамланырға тейеш.
Баш ҡала хакимиәтендә опека һәм попечителлек идаралығына яңы етәксе тәғәйенләнеләр
Өфө хакимиәтендә яңы кадр тәғәйенләү тураһында белдерҙеләр.
Опека һәм попечителлек идаралығы етәксеһе вазифаһына Лариса Ольте тәҡдим ителде.
Белгес ете йыл инде баш ҡала хакимиәтендә етем балаларҙы ғаиләгә урынлаштырыу бүлеген етәкләй, тип хәбәр итте Өфөнөң вице-мэры Салауат Хөсәйенов.
Хәтерегеҙгә төшөрәбеҙ, бер аҙна элек Татьяна Квасникова опека һәм попечителлек идаралығы етәксеһе вазифаһын ҡалдырҙы.
Сәбәбе – һөнәри үҫеш, атап әйткәндә, Мәскәүгә күсеп китеү.
Өфөлә Конституция буйынса тауыш биреү акцияһы еңеүселәренә шифаханаларға 42 юллама тапшырылды
Фото: «Берҙәм Рәсәй» төбәк бүлексәһенең матбуғат хеҙмәте
Өфөлә Рәсәй Конституцияһына төҙәтмәләр буйынса тауыш биреү көнөндә уҙған акция барышында бүләктәр уйнатыуға йомғаҡ яһалды.
Унда республиканың 35 ойошмаһынан 240 мең хеҙмәткәр ҡатнашты.
Предприятие хеҙмәткәрҙәре махсус номер һәм QR-код менән флаерҙар алды. Улар үҙҙәренең һайлау участкаларында акцияның махсус йәшнигенә купон төшөрҙө.
Еңеүселәр 6 июлдә тура трансляция менән осраҡлы һандар генераторы ярҙамында билдәләнде.
Һөҙөмтәлә Башҡортостан шифаханаларына 42 юллама һәм төп бүләк – «УАЗ Патриот» автомобиле уйнатылды.
Бүләкләү «Берҙәм Рәсәй»ҙең «Республиканы ас» төбәк партия проекты сиктәрендә уҙҙы.
«Был — Мәскәү тәжрибәһе буйынса билдәле практика, кешеләр, үҙҙәренең гражданлыҡ бурысын үтәп, бағыусыларҙан бонустар ала», — тип аңлатма бирҙе «Берҙәм Рәсәй»ҙең төбәк башҡарма комитеты етәксеһе Рөстәм Әхмәҙинуров.
Туризм буйынса дәүләт комитеты рәйесе Салауат Нафиҡов һүҙҙәренсә, еңеүселәр «Яҡтыкүл» һәм «Павловка паркы» шифаханаларында ял итеү өсөн 50 мең һумлыҡ сертификаттарға лайыҡ булды.
Төп бүләк – «УАЗ Патриот» автомобиле «БашРТС» яуаплылығы сикләнгән йәмғиәте Андрей Сайкинға эләкте.
«Башҡортостандың Сауҙа-сәнәғәт палатаһы өҫтәмә сығымдарҙы үҙ өҫтөнә алды.
Отошҡа мотлаҡ һалым булғас, беҙ еңеүсене борсомаҫҡа һәм автомобиль буйынса һалым йөкләмәһен үҙебеҙгә алырға булдыҡ», — тине Башҡортостан Республикаһының Сауҙа-сәнәғәт палатаһы президенты Тимур Хәкимов.
Республикала тәүлек эсендә COVID-19 йоҡтороусылар һаны 48-гә артҡан
Һуңғы тәүлектә Башҡортостанда COVID-19 йоҡтороусылар һаны 48-гә артҡан, тип хәбәр иттеләр Роспотребнадзорҙың республика буйынса идаралығынан.
«100 мең халыҡҡа ауырыу күрһәткесе 140,4 осраҡ тәшкил итте, — тип белдерҙе Роспотребнадзор вәкиле Зөлфиә Камаева шишәмбе Өфө мэрияһында уҙған оператив кәңәшмәлә.
— Республикала яңы коронавирус инфекцияһының таралыу күрһәткесе 1 тәшкил итте».
Өфөлә 1 955 коронавирус осрағы теркәлгән, уларҙың 22-һе һуңғы тәүлектә асыҡланған.
Хәҙер баш ҡалала сир күрһәткесе йөҙ мең кешегә 171,5 осраҡ тәшкил итә, тип өҫтәне Зөлфиә Камаева.
Өфөлә Ағиҙел йылғаһының яр буйы 1 августа тулыһынса асыла
6 июлдә Республика Йортонда уҙған «Йәмәғәт киңлектәре һәм торлаҡ-коммуналь хужалыҡ сәғәте» онлайн-кәңәшмәһендә ҡала парктарын һәм Ағиҙел йылғаһының яр буйын төҙөкләндереү этаптары тикшерелде.
Башҡортостан Республикаһы башлығының матбуғат хеҙмәте мәғлүмәттәре буйынса, Ҡала мәҙәниәт һарайы алдында барған эштәр быйыл көҙ тамамлана, ә 1 августа Ағиҙел йылғаһының яр буйы ҡала халҡы һәм ҡунаҡтары өсөн тулыһынса асылырға тейеш.
«Миңә һәм өфөләрҙең күбеһенә яңыраҡ «Бейеүсе торналар» фонтаны янында асылған сквер бик оҡшаны, – тип билдәләне Радий Хәбиров.
– Хәҙер унда тематик саралар ойошторорға һәм рөхсәтһеҙ урам сауҙаһын асыуға юл ҡуймаҫҡа кәрәк».
Быйыл Сипайлово биҫтәһендә «Ҡашҡаҙан» паркы эшләй башлай, ә 1 сентябрҙә күптән көтөлгән балалар баҡсаһы асыла.
Радий Хәбиров 2021 йылға биҫтәлә яңы поликлиника төҙөлөшөн төп медицина звеноһын комплекслы үҫтереүҙең республика программаһына индерергә ҡушты.
Алдағы ике йылда Дим районында Үҙәк, Баланов парктарын, Инорста Йылыкүлде тәртипкә килтереү планлаштырыла.
«Шулай уҡ ҡала властары менән берлектә ихаталарҙы һәм подъездарҙы төҙөкләндерергә, Яр буйы урамында транспорт хәрәкәте логистикаһы һәм парковкаларҙы уйларға кәрәк», — тине республика башлығы.
Өфөлә иҫтәлекле урындарға яңы күрһәткестәр ҡуя башланылар
Өфөнөң тарихи үҙәгендә һәм йәйәүлеләр зоналарында Өфө ҡунаҡтарына театрҙарға, музейҙарға, парктарға һәм башҡа иҫтәлекле урындарға уңайлы маршрут табырға ярҙам иткән заманса күрһәткестәр ҡуя башланылар.
Был хаҡта Facebook социаль селтәрендә Өфө хакимиәте башлығы урынбаҫары Николай Фадеев хәбәр итте.
Күрһәткестәрҙең береһе Коммунистик урамында барлыҡҡа килгән: бағанала Ҡунаҡһарай, Х.Әхмәтов исемендәге Башҡорт дәүләт филармонияһы, Археология һәм этнография музейы яғына йүнәлештәр менән табличкалар урынлаштырылған.
Уларҙа объектҡа тиклем ара ла күрһәтелгән.
Николай Фадеев һүҙҙәренсә, Өфөлә туристик навигация үҫешә, ә уның киләсәге Туризм буйынса дәүләт комитеты рәйесе Салауат Нафиҡов менән тикшерелде.
Башҡортостан «Берҙәм фольклор көнө» Бөтә Рәсәй акцияһына ҡушыла
2020 йылдың 17 июлендә Рәсәй Федерацияһында «Берҙәм фольклор көнө» акцияһы ойошторола.
Артабан уны йыл һайын уҙғарыу планлаштырыла.
Башҡортостандың Республика халыҡ ижады үҙәге акцияға ҡушылырға һәм социаль селтәрҙәргә, рәсми сайттарға #УфаРЦНТРБ; #МКРБ; #ДеньФольклораРБ2020 хештегы менән тематик фотолар, видеоматериалдар, ҡотлауҙар һалырға саҡыра.
Ғафури районында «Башҡортостан йөрәге» халыҡ кәсептәре оҫтаханаһы барлыҡҡа килә
Ғафури районының Уҡлыҡая итәгендә тиҙҙән «Башҡортостан йөрәге» халыҡ кәсептәре оҫтаханаһы барлыҡҡа килә.
Майҙанда ҡурай сәскәһе тажы рәүешендә һигеҙ тирмә ҡорола.
Йыл һайын бында халыҡ-ара, Бөтә Рәсәй, республика һәм район фестивалдәре ойошторола.
Тирмәләрҙә милли биҙәүестәр, халыҡ уйын ҡоралдары, башҡорт аш-һыуын әҙерләү буйынса оҫтаханалар асыла.
Муниципалитет йәнә бер нисә проект өсөн грант ярҙамына ғаризалар әҙерләй, тип һөйләне Ғафури районы башлығы Фәнзил Сыңғыҙов районға эш сәфәре менән килгән Башҡортостан етәксеһе Радий Хәбировҡа.
Сәйетбаба ауылында Радий Хәбиров Башҡортостан Республикаһының Халыҡтар дуҫлығы йорто филиалы – урындағы тарихи-мәҙәни үҙәктең эшмәкәрлеге менән танышты.
Ул башҡорт халҡының рухи мираҫын һаҡлауға һәм үҫтереүгә, тарихты өйрәнеүгә – боронғо ғөрөф-ғәҙәттәрҙе, йолаларҙы, фольклорҙы, традицион кәсептәрҙе һәм һөнәрҙәрҙе тергеҙеүгә йүнәлтелгән.
«Сәйетбаба» тарихи-мәҙәни үҙәк ҡарамағында «Асанай» халыҡ фольклор ансамбле, балалар һәм өлкәндәр өсөн бейеү төркөмдәре, «Аҡбейек» драма театры, өлкән йәштәгеләр өсөн клуб уңышлы эшләп килә.
Балаҫ һуғыу, бәйләү һәм кейеҙ баҫыу, ағасты һырлап әйберҙәр яһау, ҡурай, думбыра, ҡумыҙ эшләү түңәрәктәренә халыҡ күпләп йөрөй.
Урындағы халыҡ менән аралашыу барышында Башҡортостан башлығынан ауылда инженерлыҡ селтәрҙәрен төҙөү эштәренә булышлыҡ итеүен һоранылар.
«Беҙ мотлаҡ ярҙам күрһәтербеҙ.
Бөгөн муниципалитет башлығы менән газ, һыу тәьминәте мәсьәләләрен тикшерербеҙ һәм тейешле ҡарарҙар ҡабул итербеҙ», – тине Радий Хәбиров.
Республика етәксеһе бында 3454 кешене хеҙмәтләндергән ауыл табип амбулаторияһын ҡарап сыҡты.
Амбулатория ҡарамағында Ҡолҡан, Ҡаранйылға, Усман, Йөҙимән, Иҫке Тайыш, Имәндәш, Юрмаш һәм Ҡарағай ауылдарында һигеҙ ФАП эшләй.
Республика башлығы ҡорамалдар, дарыуҙар  менән ҡыҙыҡһынды.
Табиптар һүҙҙәренсә, учреждениела барыһы ла етерлек, ләкин бинаға ремонт талап ителә.
Радий Хәбиров 2021 йылда объектҡа комплекслы ремонт яһауҙы планлаштырырға ҡушты.
Июлдә республикала йәшәүселәрҙе өҫтәмә ял көнө көтә
31 июлдә Ҡорбан байрамы уңайынан Башҡортостанда йәшәүселәрҙе өҫтәмә ял көнө көтә.
Быйыл Ҡорбан байрамы йомаға тура килә.
Шуға өс көн рәттән — 31 июлдә, 1 һәм 2 августа ял итергә мөмкин.
30 июлдә эш көнө бер сәғәткә ҡыҫҡара.
«Башинформ» хәбәр иткәнсә, Башҡортостанда эшләмәгән байрам көндәре Рәсәйгә ҡарағанда күберәк.
Рәсәй Федерацияһында билдәләнгән байрамдарға өҫтәп Башҡортостанда тағы өс байрам көнө бар.
«Башҡортостан Республикаһында байрам һәм иҫтәлекле көндәр тураһында»ғы законға ярашлы, 11 октябрҙә билдәләнгән Республика көнө, шулай уҡ Ураҙа һәм Ҡорбан байрамдары эшләмәгән көндәр булып иҫәпләнә.
Быйыл улар 24 майға һәм 31 июлгә тура килде.
Башҡортостандың көньяҡ-көнсығышында ғәҙәттән тыш класлы янғын хәүефе һаҡлана
Башҡортостандың көньяҡ-көнсығышында ғәҙәттән тыш класлы янғын хәүефе һаҡлана.
Хәүефле күренештәр фаразланмай, тип хәбәр иттеләр Башҡортостан Республикаһы Ғәҙәттән тыш хәлдәр министрлығының матбуғат хеҙмәтенән.
Синоптиктар мәғлүмәттәре буйынса, 8 июль киске сәғәт 8-ҙән 9 июль киске 8-гә тиклем аяҙлы-болотло булыуы көтөлә.
Яуым-төшөмһөҙ.
Ел талғын.
Һауа температураһы төндә 15-20, 30-35 градус була.
Өфөлә аяҙлы-болотло булыуы көтөлә.
Яуым-төшөмһөҙ.
Ел талғын.
Һауа температураһы төндә 18-20, көндөҙ 31-33 градус булыуы көтөлә.
Республикала COVID-19 йоҡтороусылар һаны 5731-гә еткән
Башҡортостанда COVID-19 йоҡтороусылар һаны тәүлек эсендә 45-кә артҡан, тип хәбәр ителә стопкоронавирус.рф порталында.
Пандемия башланғандан алып республикала бөтәһе 5731 коронавирус инфекцияһы осрағы теркәлгән.
Ошо ваҡытта 3 595 кеше һауыҡҡан, 19-ы вафат булған.
Рәсәй буйынса дөйөм алғанда, 8 июлгә мәғлүмәттәр буйынса, 700 792 сирле теркәлгән, уларҙың 6 562-һе һуңғы тәүлектә асыҡланған.
Пандемия башланғандан алып 472 511 кеше һауыҡҡан, 10 667-һе яҡты донъя менән хушлашҡан.
Башҡортостанда мал аҙығы әҙерләү тамамлана: майҙандарҙың 82 процентында күп йыллыҡ үлән сабылған
Фото: Башҡортостан Ауыл хужалығы министрлығының матбуғат хеҙмәте
Башҡортостан аграрийҙары мал аҙығы әҙерләүҙе тамамлай.
Республиканың Ауыл хужалығы министрлығы мәғлүмәттәре буйынса, 7 июлгә 367 мең гектар күп йыллыҡ үлән сабылған, йәки бөтә майҙандарҙың 82 проценты.
Сағыштырыу өсөн, былтыр ошо көнгә күрһәткес 260 мең гектар тәшкил иткән.
Сабыуҙа Хәйбулла, Дүртөйлө, Ҡыйғы, Борай райондары аграрийҙары алдынғылыҡты бирмәй, унда 10-16 мең гектарҙан ашыу күп йыллыҡ үлән сабылған.
Мал аҙығы әҙерләү ҙә әүҙем бара.
Бөгөнгә республикала 472 мең тонна бесән һәм 858 мең тонна сенаж әҙерләнгән.
Һәр шартлы баш мал иҫәбенән — 11,7 центнер мал аҙығы берәмеге.
Республикала йәшәүселәр хайуандарҙы һәм велосипедтарҙы 1 һумға йөрөтә ала
Республикала йәшәүселәр 13 июлдән 31 октябргә тиклем хайуандарҙы һәм велосипедтарҙы электричкала 1 һумға йөрөтә ала.
Башҡортостан ҡала яны пассажирҙар компанияһы мәғлүмәте буйынса, компания транспорттың экологик төрөн туҡтатмау һәм дүрт аяҡлы дуҫтар тураһында хәстәрлек күреү өсөн ошондай акция иғлан иткән.
Уҙған миҙгелдә ҡала яны поездарының 2 меңдән ашыу пассажиры ошо мөмкинлектән файҙаланған.
Башҡортостанда «7 егет» реалити-шоуын төшөрөү башлана
Башҡортостанда «7 егет» реалити-шоуының икенсе миҙгелен төшөрөү башлана.
Тапшырыу Урал аръяғының күркәм урындарында – Йылайыр һәм Ейәнсура райондарында төшөрөлә.
Шоуға тотош республиканан: Ишембай, Ейәнсура, Белорет, Көйөргәҙе, Баймаҡ, Учалы райондарынан һәм Өфө ҡалаһынан егеттәр һайлап алынған.
Ете ҡатнашыусы үҙенсәлекле шарттарҙа үҙҙәрен ныҡлыҡҡа һынап ҡарай.
Көн һайын улар ғәҙәти тормошта бөтөнләй таныш булмаған яңы һөнәргә өйрәнергә тейеш.
Әйтәйек, балта оҫталығы, умартасылыҡ, йылҡысылыҡ серҙәренә төшөнөү, тимерҙән, күндән, туҙҙан әйберҙәр эшләү, уҡтан атыуҙа ярышыу.
Проект еңеүселәрен телетамашасылар смс-тауыш биреү ярҙамында билдәләй.
Һәр тапшырыу эфирға сыҡҡандан һуң тамашасыларҙың оҡшаған ҡатнашыусы өсөн тауыш биреү мөмкинлеге була.
Проекттың финалы республиканың танылған шәхестәре һәм меценаттар менән ҙур сара итеп үткәрелә, унда шоуҙың еңеүселәре бүләкләнә.
Ҡатнашыусыларҙы конкурсты ойоштороусыларҙан төрлө бүләктәр көтә.
Төп приз – башҡорт тоҡомло ат.
Проект мәҙәни традицияларҙы, шул иҫәптән халыҡ кәсептәрен һаҡлауға һәм пропагандалауға, йәш быуынды илһөйәрлек рухында, тыуған ергә һәм туған телгә һөйөү тәрбиәләүгә йүнәлтелгән.
Проект авторы – журналист һәм продюсер Рита Өмөтбаева.
«7 егет» проекты 2019 йылдың сентябрендә Башҡортостан спутник телевидениеһында старт алды.
Реалити-шоуҙа ҡатнашыусылар республика шифаханаларынан, спонсорҙарҙан һәм шәхси эшҡыуарҙарҙан ҡиммәтле бүләктәргә лайыҡ булды.
Төп приз – башҡорт тоҡомло ат Әбйәлил егетенә эләкте.
Проекттың икенсе миҙгелен телетамашасыларҙың һорауы буйынса төшөрәләр.
Өфө троллейбус заводы етештереүсәнлекте ике тапҡырға арттырырға ниәтләй
Өфө трамвай-троллейбус заводында йылына 200 троллейбус эшләп сығарырға ниәтләйҙәр.
Әлеге ваҡытта предприятиела цехтарҙы яңырталар.
Башҡортостан Республикаһы хөкүмәте премьер-министрының беренсе урынбаҫары Андрей Назаров икенсе депо майҙансығында булды.
Тиҙҙән предприятие троллейбус, электробус һәм трамвайҙы сериялы етештерә башларға йыйына.
Әлеге ваҡытта завод конструкторҙары электр транспорты өсөн кузов моделдәрен әҙерләгән.
Яңы быуындың беренсе троллейбустарын көҙ көнө үк күрһәтәләр.
Улар заманса техника, «ГЛОНАСС» системаһы, wi-fi модулдәре менән йыһазландырыла.
Хәрәкәттә улар хатта автобустарҙы ла уҙып китергә тейеш.
Хәҙер Өфө троллейбус заводының етештереү ҡеүәте йылына 100 троллейбус тәшкил итә.
Предприятиеның продукцияһы Әлмәт, Иваново, Чебоксар, Новокузнецк һәм Дондағы Ростов ҡалаларына оҙатыла.
Башҡортостанда проблемалы йорттар төҙөлөшө өсөн махсус штаб яуап бирә
Башҡортостанда күп фатирлы йорттар төҙөлөшөн тамамлауҙы координациялау буйынса республика штабы ойошторола.
Башҡортостан башлығы Радий Хәбиров тейешле бойороҡҡа ҡул ҡуйҙы.
Уның рәйесе итеп Башҡортостан Республикаһы хөкүмәте премьер-министрының беренсе урынбаҫары Андрей Назаров тәғәйенләнде.
Тәү сиратта штаб «Эрмитаж. Горсовет», «Эрмитаж на Ленина», «Белая река», «Московский», «Миловский парк» һәм «Серебряный ручей» кеүек проблемалы объекттар өсөн яуаплы.
Бойороҡҡа «Төҙөлөш сәғәте» ултырышы йомғаҡтарына ярашлы ҡул ҡуйылды, унда республика етәксеһе проблеманы ентекләп өйрәнеү һәм системалы ҡарарҙар ҡабул итеү өсөн өлөшсөләрҙең боҙолған хоҡуҡтарын тергеҙеү мәсьәләләре менән махсус структура шөғөлләнәсәген билдәләне.
Башҡа объекттар Башҡортостан Республикаһының Төҙөлөш һәм архитектура буйынса дәүләт комитеты ҡарамағында ҡала.
Штаб республика башлығына мәғлүмәтте даими еткереп торорға тейеш.
«Башҡортостанда алданған өлөшсөләр төшөнсәһе булмаһын.
Бурысыбыҙ – төҙөлөп бөтмәгән объекттарға бәйле проблемаларҙы эҙмә-эҙлекле хәл итеү.
Ошондай «бай мираҫ»тан ҡотолоу өсөн барыһын да эшләйбеҙ», – тине Радий Хәбиров.
«Янғантау» геопаркы бөтә донъя ЮНЕСКО селтәренә инде
«Янғантау» геопаркы Рәсәйҙә һәм Бойондороҡһоҙ Дәүләттәр Берләшмәһендә тәүгеләрҙән булып бөтә донъя ЮНЕСКО селтәренә инде.
Был хаҡта ойошманың Ассамблеяһында белдерҙеләр, ул коронавирус инфекцияһына бәйле онлайн уҙҙы.
Бынан алда геопарк булдырыу идеяһы авторы һәм «Янғантау» шифаханаһы директоры Альфред Аҡбашев һөйләүенсә, сит ил туристары өсөн бындай статус – маркер, сифат һәм хәүефһеҙлек күрһәткесе.
Геопарк – асыҡ һауалағы музей, уның төп экспонаттары – тауҙар, мәмерйәләр, геологик киҫелештәр, минералдар һәм файҙалы ҡаҙылмалар.
Инеү сикләнгән милли парктарҙан айырмалы, геопарк туристар өсөн асыҡ.
«Беҙҙең өсөн был ЮНЕСКО аша бөтә донъяға реклама, тимәк, халыҡ-ара туризмды үҫтереү, танылыу яулау һәм төбәктең инвестиция йәлеп итеүсәнлеген күтәреү.
Ябай миҫал — республика геопаркы статусын алғандан һуң, күп көс һалмайынса, бер йылда туристар ағымын визит-үҙәк аша ике тапҡырға арттырҙыҡ.
Нимә эшләнек – маршруттар әҙерләнек, Башҡортостан, Свердловск һәм Силәбе өлкәләренең турфирмалары менән килешеүҙәр төҙөнөк, социаль селтәрҙәрҙә эште әүҙемләштерҙек.
Һөҙөмтә: кешеләр беҙгә ҙур теләк менән ял итергә килә башланы.
«Янғантау» геопаркын тиҫтәләгән илдә күрһәттек, беҙгә төрлө илдәрҙән донъяның фән өлкәһендәге данлыҡлы шәхестәре һәм юғары кимәлдәге белгестәр килде, социаль селтәрҙәр көн һайын ике телдә эш алып бара».
Башҡортостандың Ғәҙәттән тыш хәлдәр министрлығы 38 градусҡаса эҫе булыуы хаҡында иҫкәртә
10-11 июлдә Башҡортостандың көньяғында хәүефле күренеш – 38 градусҡа тиклем эҫетеүе фаразлана.
Был хаҡта Башҡортостан Республикаһының Ғәҙәттән тыш хәлдәр министрлығы иҫкәртә.
Республикала 9 июль киске сәғәт 8-ҙән 10 июль киске 8-гә тиклем аяҙлы-болотло булыуы көтөлә.
Яуым-төшөмһөҙ.
Ел талғын.
Һауа температураһы төндә 18-23, көнсығышта 13-кә тиклем, көндөҙ 31-36 градус, республиканың көньяғында 38 градусҡаса эҫе.
Автомобиль юлдарының айырым участкаларында томан.
Өфөлә был көндәрҙә аяҙлы-болотло булыуы көтөлә.
Яуым-төшөмһөҙ.
Ел талғын.
Һауа температураһы төндә 21-23, ҡала ситендә 18-гә тиклем, көндөҙ 34-36 градус була.
Бынан алда Роспотребнадзорҙа әгәр эш урынында температура 28,5 градус билдәһенә яҡынлашһа, эш көнөн бер сәғәткә ҡыҫҡартырға тәҡдим ителеүе тураһында хәбәр иткәйнеләр.
Температура 29 градусҡа тиклем күтәрелһә – ике сәғәткә, 30,5 градус булһа – дүрт сәғәткә.
47-гә күберәк: 9 июлгә Башҡортостанда коронавирус буйынса мәғлүмәттәр
Стопкоронавирус.рф сайты мәғлүмәттәре буйынса, 9 июлгә Башҡортостанда йәнә 47 яңы коронавирус инфекцияһы осрағы раҫланған.
Шулай итеп, бөгөнгә республикала сирлеләрҙең дөйөм һаны 5 778 кеше тәшкил итә, уларҙың 3 759-ы һауыҡҡан, 19-ы вафат булған.
Рәсәйҙә 9 июлгә 707 301 коронавирус инфекциялы сирле теркәлгән, уларҙың 6 509-ы — һуңғы тәүлектә.
Пандемия башланғандан алып — 481 316 ауырыу, 10 843-ө яҡты донъя менән хушлашҡан.
Өфөлә эҫе булыуы сәбәпле йөк автотранспорты хәрәкәте өсөн ваҡытлыса сикләү индерелде
9 июлдән 31 авгусҡаса Өфөлә көндөҙгө һауа температураһы 32 градустан юғары булған саҡта йөк автотранспорты хәрәкәте өсөн ваҡытлыса сикләү индерелә.
Был осорҙа киске сәғәт 10-дан иртәнге 10-ға тиклем хәрәкәт итеү рөхсәт ителә.
Баш ҡала хакимиәтенең матбуғат хеҙмәтендә белдереүҙәренсә, тейешле юл билдәләре һәм өҫтәмә мәғлүмәт билдәләре ҡуйыла.
Транспорттың ауырлыҡ контроле лә була.
Ҡарар көндәрҙең эҫе тороуына бәйле ҡабул ителде, сөнки ул асфальттың йылыныуына килтерә.
Был, үҙ сиратында, юлдарҙың айырым участкаларында ял япмаһының боҙолоуына сәбәпсе булыуы мөмкин.
Бынан тыш, ҡала хеҙмәттәре юлды һыуытыу сараларын күрә.
Йыуыу машиналары көсәйтелгән режимда эшләй.
Һыу менән һиптереү юл япмаһының ныҡ боҙолоуына юл ҡуймаҫҡа мөмкинлек бирә.
«Бейеүсе торналар» фонтаны шоуы көнөнә ярты сәғәт күрһәтелә
«Бейеүсе торналар» фонтанының яҡтылыҡ-музыкаль шоуы киске сәғәт 10-сы 30 минуттан 10-ға тиклем күрһәтелә, тип хәбәр иттеләр мэриянан.
Ғәҙәти режимда фонтан иртәнге 10-дан төнгө 12-гә хәтлем эшләй.
«Ҡала мәҙәниәт һарайы» туҡталышындағы объект 30 июндә асылды һәм шунда уҡ тирә-яҡтағы кварталдар өсөн иң популяр ял итеү урынына әүерелде.
Мэрияла өфөләргә социаль дистанцияны һаҡларға, битлек кейергә кәрәклеге һәм 65 йәштән өлкәндәр өсөн изоляция режимын 12 июлгә тиклем оҙайтыуҙары хаҡында белдерҙеләр.
«Бейеүсе торналар» фонтаны Башҡортостан башлығы Радий Хәбировтың башланғысы буйынса яңыртылды.
Республика шифаханалары июлдә иң популяр 10 ял итеү урыны исемлегенә инде
Башҡортостан юғары туристик миҙгелдә иң популяр 10 ял итеү урыны исемлегенә инде, тип хәбәр итте ТурСтат.
«Рәсәй шифаханалары.рф» сервисы мәғлүмәттәре буйынса, тәүге унау иҫәбендә – Ҡырым, Сочи, Анапа, Кисловодск, Ессентуки, Геленджик, Пятигорск, Железноводск, Башҡортостан һәм Мәскәү өлкәһе.
Туристарға Ҡырым шифаханаларында йәшәү, туҡланыу һәм дауаланыу тәүлегенә уртаса 3,45 мең һумға, Сочиҙа – тәүлегенә 3,9 мең һумға, Анапала — 3,76 мең һумға төшә, Ставрополь курорттарында (Кисловодск, Ессентуки, Пятигорск һәм Железноводск) — 3,1-ҙән 3,6 мең һумға тиклем, Башҡортостанда — 3,2 мең һум, Мәскәү өлкәһендә — 3,8 мең һум.
Һамар өлкәһендә һәм Карелияла июлдә шифаханала ял итеү арзаныраҡ – тәүлегенә 2,5 мең һум.
Башҡортостанда биш стадионды төҙөкләндереү эштәре тулы ҡеүәттә бара
Туймазыла өс мең урынға иҫәпләнгән «Спартак» стадионын төҙөкләндереү тамамлана.
Был турала республика башлығы Радий Хәбиров 9 июлдә «Фейсбук» социаль селтәрендәге сәхифәһендә хәбәр итте.
Стадионда заманса япма, тамашасылар өсөн уңайлы ултырғыстар, профессиональ яҡтыртыу, заманса табло эшләгәндәр.
Бер үк ваҡытта быйыл Белоретта «Металург», Мәләүездә «Спартак», Нефтекамала «Торос» стадионының тәүге сиратына һәм Күмертауҙа «Шахтёр» стадиондарына капиталь ремонт яһалырға тейеш.
«Был һәр ҡалала саф һауала уйындар һәм күнекмәләр өсөн һәйбәт майҙансыҡтар булһын, спортсыларыбыҙ уларҙа ярыштарға ныҡлы әҙерләнһен өсөн ҙур һәм бик кәрәкле эш», — тип билдәләне Радий Хәбиров.
Өфөлә «Өс шөрөп» автокинотеатрының ҡасан эшләй башлаясағы билдәле булды
Өфөлә автокинотеатрҙың исеме — «Өс шөрөп» — һәм социаль селтәрҙәрҙә рәсми аккаунты барлыҡҡа килде.
Кисә Инстаграмда бер аҙнанан Өфөлә беренсе автокинотеатр асыласағы һәм тәүге фильм күрһәтеләсәге (ниндәй икәне әлегә билдәһеҙ) тураһында мәғлүмәт баҫылып сыҡты.
Тамашасылар өсөн түбәндәге шарттар булдырылған: 32 квадрат метрлыҡ ҙур экран, 54 машина өсөн парковка, фуд-корт, уңайлы урын, фильмотека.
Автокинотеатр М.Ғафури исемендәге мәҙәниәт һәм ял паркының түбәнге парковкаһында урынлашҡан.
Республикала Шәһит Хоҙайбирҙин исемендәге премияға документтар ҡабул ителә башланы
Башҡортостан Хөкүмәте ҡарамағындағы Шәһит Хоҙайбирҙин исемендәге премия тапшырыу комиссияһы документтар ҡабул итә башланы.
Положениеға ярашлы, премия 2019 йылдың сентябренән 2020 йылдың авгусына тиклем сыҡҡан иң яҡшы әҫәрҙәр өсөн журналистарға, шулай уҡ журналистар коллективына бирелә.
Дәғүәселәрҙң эштәре 2020 йылдың 1 сентябренә тиклем түбәндәге адрес буйынса ҡабул ителә: 450079, Өфө ҡалаһы, Октябрҙең 50 йыллығы урамы, 13, Башҡортостан Республикаһының Журналистар союзы, 817-се офис (Матбуғат йортоноң 8-се ҡатында).
Конкурста ҡатнашыу тураһында тулыраҡ мәғлүмәтте Башҡортостан Республикаһының Матбуғат һәм киң мәғлүмәт саралары агентлығы, Башҡортостан Республикаһының Журналистар союзы сайттарында белергә мөмкин.
Конкурс тураһында положение менән һылтанма буйынса танышырға була.
Мәғариф министрлығы коронавирус арҡаһында 1 сентябрҙәге традицион линейканан баш тартты
Быйыл 1 сентябрҙә мәктәптәрҙә традицион линейкалар булмай.
Был хаҡта «Пандемияның тәүге йомғаҡтары: саҡырыуҙар һәм донъя мәғариф системаһы өсөн яңы мөмкинлектәр» халыҡ-ара конференцияһында Рәсәйҙең мәғариф министры Сергей Кравцов хәбәр итте.
«Беҙ уларҙы бер аҙ башҡа форматта уҙғарабыҙ, ләкин уҡыусылар һәм уҡытыусылар мәктәпкә килә һәм белем биреү процесы башлана», — тип министрҙың һүҙҙәрен килтерә ТАСС.
Шул уҡ ваҡытта ведомство етәксеһе белем биреү учреждениеларында 1 сентябрҙең нисек үтәсәген әйтмәне.
Уның һүҙҙәренсә, яңы уҡыу йылы коронавирус инфекцияһының таралыуына юл ҡуймаҫ өсөн барлыҡ хәүефһеҙлек талаптарын иҫәпкә алып башлана.
Мәғариф министрлығының мәктәптә уҡытыу форматынан баш тартырға ниәте юҡ.
«Башинформ» агентлығы хәбәр иткәнсә, 1 сентябрҙән Башҡортостандың Әбйәлил, Благовар, Федоровка һәм Яңауыл райондарының 1-5-се класс уҡыусылары берҙәм мәктәп формаһына күсә.
Был муниципалитеттарҙа һынау проекты сифатында берҙәм мәктәп формаһын индерә башлайҙар.
Башҡортостанда йәшәүселәрҙе шәжәрә конкурсында ҡатнашырға саҡыралар
Сентябрҙә Асҡын районында «Шәжәрә байрамы» республика халыҡ байрамы ойошторола.
Байрам программаһында — «Төньяҡ-көнбайыш башҡорттары» ғилми-ғәмәли конференцияһы, шәжәрә, халыҡ кәсептәре һәм һөнәрҙәре күргәҙмәһе, «Шәжәрә» балалар һүрәттәре конкурсы, «Ғаиләм — минең ҡәлғәм» республика конкурсы гала-концерты.
Еңеүселәр бүләкләнә.
Халыҡ байрамында шәжәрә төҙөүселәрҙең республика конкурсы ла уҙғарыла.
Унда өс категорияла, йәшенә һәм һөнәренә ҡарамайынса, шәжәрә төҙөүселәр ҡатнаша ала:
— мәктәп уҡыусылары, урта махсус һәм юғары уҡыу йорттары студенттары;
— аспиранттар, урта дөйөм биреү мәктәбе, урта махсус һәм юғары уҡыу йорттары уҡытыусылары;
— һәүәҫкәрҙәр һәм хаҡлы ялдағылар.
Шәжәрә төҙөүселәрҙең асыҡ республика конкурсында ҡатнашыу өсөн ғаризаларҙы 2020 йылдың 20 авгусына тиклем «Шәжәрә байрамы 2020» билдәһе менән ойоштороу комитетының электрон почтаһына ебәрергә кәрәк: gukrcnt@mail.ru.
Республика стационарҙарында коронавирус менән сирләүселәр 364-кә тиклем кәмегән
Башҡортостан стационарҙарында коронавирустан дауаланған сирлеләр һаны 364-кә тиклем кәмегән, тип хәбәр иттеләр республика Һаулыҡ һаҡлау министрлығының матбуғат хеҙмәтенән.
290 кеше Зубов ауылындағы яңы инфекция госпиталендә ята.
364 пациенттың 27-һе — ауыр хәлдә.
Уларҙың етәүһе үпкәне яһалма елләтеү аппаратына тоташтырылған.
Коронавирусты еңел формаһы менән ауырыған 1909 кеше амбулатор шарттарҙа дауалана.
«Уҙған тәүлектә 236 кеше һауығып сыҡҡан, — тип өҫтәнеләр ведомствоның матбуғат хеҙмәтендә.
— Быйыл март айынан коронавирус инфекцияһына яҡынса 449 мең самаһы тикшереү үткәрелгән.
Һуңғы тәүлектә генә төбәктә биш меңдән ашыу тест эшләнгән».
Башҡортостанға карантин шарттарында эшләгән социаль хеҙмәткәрҙәргә түләү өсөн 321 миллион һум йүнәлтелә
Башҡортостанда федераль бюджеттан стационар социаль хеҙмәтләндереү ойошмалары хеҙмәткәрҙәренә дәртләндереү рәүешендә түләү өсөн тәғәйенләнгән 320,9 миллион һум аҡса инеүе көтөлә.
Субсидиялар ғәҙәти булмаған хеҙмәт шарттары һәм изоляция ваҡытында өҫтәмә йөкләмә өсөн түләнә.
Әле ике аҙналыҡ 5-се сменаны тамамлаған хеҙмәткәрҙәр менән иҫәпләшкәндәр, тип хәбәр иттеләр республика Хеҙмәт министрлығынан.
Башҡортостандың социаль хеҙмәткәрҙәренә түләүҙәр – күләме буйынса икенсе транш, беренсеһе – Иркутск өлкәһендә.
Агентлыҡ хәбәр иткәнсә, карантин осоронда йорт-интернаттарҙа йәшәүселәр менән бергә тороп ҡалған социаль хеҙмәткәрҙәргә смена өсөн федераль аҡсанан – 25 мең һум, республика ҡаҙнаһынан 15 мең һум түләнә.
Әгәр социаль учреждениела яңы коронавирус инфекцияһы раҫланған осраҡтар булһа, хеҙмәткәрҙәргә федераль бюджеттан – 35 мең, республика ҡаҙнаһынан 25 мең һум түләйҙәр.
Аҡса түләү осоро – 2020 йылдың 15 апреленән 15 июленә тиклем.
Республикала дельтаплан ҡолаған: пассажир һәләк булған
Фото: Волга буйы транспорт прокуратураһы
9 июлдә киске сәғәт 10 тирәһендә Стәрлебаш ауылы янында пилот һәм пассажир ултырған мотодельтаплан һауаға күтәрелгән.
Яҡынса мәғлүмәттәр буйынса, 10 минут үткәс, һауа судноһы ергә ҡолаған.
Мотодельтаплан пассажиры урында һәләк булған, ә пилот дауаханаға оҙатылған, әле ул реанимация бүлексәһендә ята.
«Авария урынында пилоттың документтары араһында пилот таныҡлығы табылмаған.
Башҡортостан һауа хәрәкәтен ойоштороу үҙәгенә Стәрлебаш районында әлеге суднола осорға йыйыныуҙары хаҡында хәбәр ителмәгән», — тип белдерҙеләр Волга буйы транспорт прокуратураһында.
Ваҡиға урынына тәфтиш-оператив төркөм, Стәрлетамаҡ район-ара бүлек тәфтишсеһе, Стәрлетамаҡ транспорт прокуроры вазифаһын башҡарыусы килгән.
Хәҙер Стәрлетамаҡ транспорт прокуратураһы һауа киңлеген законлы файҙаланыуҙы һәм осоштарҙың хәүефһеҙлеге тураһында федераль ҡануниәтте үтәүҙе тикшерә.
Бынан тыш, прокуратура ошо факт буйынса тәфтиш алды тикшереүе барышын контролгә алған.
Башҡортостанда коронавирус йоҡтороусылар һаны 5 826-ға еткән
Башҡортостанда һуңғы тәүлектә коронавирус инфекциялы сирлеләр һаны 48-гә артып, 5 826-ға еткән, тип хәбәр ителә стопкоронавирус.рф сайтында.
Республикала коронавирустан яңы үлем осрағы теркәлмәгән.
Ошо ваҡыт эсендә 19 кеше COVID-19 ҡорбаны булған.
Пандемия башланғандан алып Башҡортостанда 3 919 кеше һауыҡҡан, уларҙың 160-ы — һуңғы тәүлектә.
Дөйөм алғанда, Рәсәйҙә пандемия башланғандан алып 713 936 сирле асыҡланған, әлеге ваҡытта 489 068-е һауыҡҡан.
11 017 кеше вафат булған.
Һуңғы тәүлектә илдә коронавирус инфекцияһын йоҡтороуҙың 6 635 яңы осрағы асыҡланған.
Ошо уҡ ваҡытта 7 752 кеше һауыҡҡан.
174 кеше яҡты донъя менән хушлашҡан.
Республиканың йәш артистары башҡорт теленә арналған клиптар төшөрә
Йәш артистар Башҡорт теле йылында клиптар төшөрә.
Был турала кисә Бөтә донъя башҡорттары ҡоролтайы ултырышында танылған артист, «Арғымаҡ» төркөмө етәксеһе Риант Рамазанов белдерҙе.
Проектта Фәйзи Ғәскәров исемендәге халыҡ бейеүҙәре ансамбле солисы Миләүшә Хәйбуллина, Zainetdin шоу-проекты, рэпер Алтынай Вәлитов, Вәсил Ғафаров етәкселегендәге «Бишбармаҡ» оркестры, Булат DJ Хан, E7E-media студияһы һәм Башҡортостан шоу-бизнесының башҡа вәкилдәре ҡатнаша.
«Йәштәребеҙ клиптар төшөрөргә йыйына.
Һәр музыкаль трек башҡорт теленә арнала.
Беҙҙең календарь план бар: уларҙы йәйгеһен төшөрәбеҙ, сентябрҙән клиптар эфирға сыға башлай», — тип һөйләне Ринат Рамазанов.
Бөтә ҡатнашыусыларҙың да инстаграмда яҙылыусылары күп, ҡыҙыҡлы маҡсатлы аудитория  йыйылды, тип билдәләне ул.
Барлыҡ клиптарҙы 14 декабрҙә ҙур сарала күрһәтеү, шулай уҡ унда Башҡорт теле йылына йомғаҡ яһау планлаштырыла.
Башҡортостанда һунарсылыҡ хужалыҡтарын үҫтерергә мөмкинлек биргән закон ҡабул ителә
Башҡортостан Дәүләт Йыйылышы депутаттары тәүге уҡыуҙа «Һунар һәм һунарсылыҡ ресурстарын һаҡлау тураһында» һәм «Йәнлектәр донъяһы тураһында» республика закондарына үҙгәрештәр индерҙе.
Улар ярым ирекле шарттарҙа һәм яһалма булдырылған йәшәү мөхитендә һунар итеү үҙенсәлектәрен билдәләй.
«Документ һунарсылыҡ хужалыҡтарын үҫтереүгә йүнәлтелгән.
Маҡсат – махсус шарттар тыуҙырылған, һунар өсөн йәнлектәр үрсетеү буйынса маҡсатлы эш ойошторолған урындарҙа ғына һунар итеү.
Был сара биоресурстарҙы һаҡлауға, һунарсылыҡ хужалыҡтарынан ситтә һунар итеүҙе кәметеүгә булышлыҡ итергә тейеш.
Европала бындай тәжрибә күптән ҡулланыла, ә беҙҙең илдә һуңғы ваҡытта ғына популярлыҡ яулай башланы», — тине Дәүләт Йыйылышы рәйесе Константин Толкачев.
Закон проектында ярым ирекле шарттарҙа һәм яһалма булдырылған йәшәү мөхитендә тотолған йәнлектәр донъяһы объекттарын һаҡлау һәм файҙаланыу өлкәһендә хоҡуҡи база билдәләнә.
Бынан тыш, ошондай йәнлектәрҙе аулауға лимиттар яңынан ҡарала.
Законды көҙгө сессия осоронда ҡабул итеү планлаштырыла.
10 июлдә мәктәп тамамлаусылар профилле математиканан Берҙәм дәүләт имтиханы тапшыра
10 июлдә тотош илдә 392 меңдән ашыу мәктәп тамамлаусы профилле математиканан Берҙәм дәүләт имтиханы тапшыра.
«Профиль кимәлендәге математиканан имтихан 2020 йылда Берҙәм дәүләт имтиханының төп осорон дауам итә.
Ҡатнашыу өсөн 392 меңдән ашыу кеше, шул иҫәптән быйыл мәктәп тамамлаған 351 меңдән ашыу уҡыусы теркәлгән.
2020 йылда база кимәлендәге математика буйынса Берҙәм дәүләт имтиханы уҙғарылмай», — тип хәбәр итте Рособрнадзорҙың матбуғат хеҙмәте.
Профилле математика буйынса имтихан эше 19 эште үҙ эсенә алған ике өлөштән тора.
Башҡарыу өсөн 3 сәғәт 55 минут ваҡыт бирелә.
Һөҙөмтәләр 24 июлдән дә һуңға ҡалмайынса билдәле була, тиелә хәбәрҙә.
Башҡортостанда профилле математика — һайлау буйынса иң популяр фәндәрҙең береһе.
19 мең мәктәп тамамлаусының 11 меңдән ашыуы ошо предметты һайлаған.
«Коронавирус»ҡа арналған граффити авторы Еңеүҙең 75 йыллығына арт-объект төшөргән
Өфөлә яңы арт-объект барлыҡҡа килде.
Октябрь проспектында урынлашҡан 6/2 йорт ихатаһындағы хужалыҡ ҡаралтыһы диуарында Бөйөк Ватан һуғышында Еңеүҙең 75 йыллығына арналған һүрәт барлыҡҡа килде.
Авторы — стрит-арт рәссам, Ҡыуатов исемендәге Республика клиник дауаханаһы янындағы йортҡа төшөрөлгән граффити авторы Артур Лукьянов.
Иҫке трансформатор будкаһы диуарында кәмәләге матростар һүрәтләнгән.
Картинаның макетын рәссам үҙе уйлап тапҡан.
Хәтерегеҙгә төшөрәбеҙ, Артур Лукьянов дауахана эргәһендәге йорт диуарындағы рәсеме менән танылыу яулағайны.
Граффитиҙа «коронавирус»ҡа янап торған шәфҡәт туташы төшөрөлгән.
Ижад емеше йәмәғәтселек араһында киң резонанс тыуҙырҙы, рәссамға һүрәтте бер нисә тапҡыр үҙгәртергә тура килде.
Өфө Дәүләт автоинспекцияһы водителдәрҙе махсус операция башланыуы тураһында иҫкәртте
9 июлдән Өфөлә «Бурыслы» оператив-иҫкәртеү операцияһы башланды. Уның төп маҡсаты — штраф түләмәүселәрҙе асыҡлау һәм яуаплылыҡҡа тарттырыу.
Был хаҡта Өфө Дәүләт автоинспекцияһының матбуғат хеҙмәтенән хәбәр иттеләр.
Штраф административ хоҡуҡ боҙоу тураһында ҡарар көсөнә ингәндән һуң 60 көн эсендә түләнмәһә, ғәйеплегә түләнмәгән штраф суммаһынан икеләтә күләмдә штраф йәки 15 тәүлеккә тиклем ҡулға алыу йә иһә 50 сәғәткә тиклем мәжбүри эштәр тәғәйенләнә.
Ә штрафты 20 көн эсендә түләгән осраҡта, штраф суммаһынан 50% түләү мөмкинлеге бирелә.
Юл хәрәкәте хәүефһеҙлеге дәүләт инспекцияһы хеҙмәткәрҙәре операция барышында водителдәрҙең бурысы булыу-булмауын тикшерә.
Түләнмәгән штраф хаҡында мәғлүмәтте Юл хәрәкәте хәүефһеҙлеге дәүләт инспекцияһының рәсми сайтында йәки госуслуги.ру сайтында алырға мөмкин.
Республика башлығы юғары әҙерлек режимы тураһында указға үҙгәрештәр индерҙе
Башҡортостан башлығы Радий Хәбиров COVID-19 таралыу хәүефенә бәйле юғары әҙерлек режимы тураһында указға үҙгәрештәр индерҙе.
Документтың яңы редакцияһында билдәләнеүенсә, республикала 65 йәштән өлкәндәр өсөн 26 июлгә тиклем мотлаҡ изоляция режимы һаҡлана.
Хаҡлы ялдағыларға аҙыҡ-түлек, дарыу алырға сығырға, элемтә салонына барырға рөхсәт ителә.
Өлкән йәштәгеләргә шулай уҡ баҡсаға һәм зыяратҡа барып килергә мөмкин.
Бынан тыш, COVID-19 индереүгә һәм таралыуға юл ҡуймау буйынса төбәк оператив штабы 15 июлдән профилакторийҙар йәки шифахана-һауыҡтырыу лагерҙары, шулай уҡ айырым балалар һауыҡтырыу һәм мәктәп яны лагерҙары, балаларҙың хеҙмәт һәм ял лагерҙарының эшләй башлауын белдерҙе, тип хәбәр иттеләр Башҡортостан Республикаһы башлығының матбуғат хеҙмәтенән.
Башҡортостанға күптән көтөлгән йәйге йылы килә
Башҡортостанда июлдә йылыта, тип фаразлай Башгидрометүҙәк синоптиктары.
Аҙна аҙағында төбәккә көньяҡ-көнбайыштан йылы һауа массаһы килә.
Төндә температура +12,+17, көндөҙ иһә +23,+27 градусҡаса күтәрелә.
Урыны менән йәшенле ямғыр яуа.
Киләһе аҙнала юғары баҫым көсәйә, яуым-төшөм туҡтай.
Дөйөм алғанда, июлдә температураның нормаға ярашлы (уртаса тәүлек +18,4), ә яуым-төшөмдөң норманан аҙыраҡ булыуы көтөлә (60-70 миллиметр).
Республикала июндең һуңғы декадаһы һалҡын – уртаса тәүлек һауа температураһы ғәҙәттәгенән 3-6 градусҡа түбән булды, тауҙарҙа һәм уйһыу урындарҙа ҡырау төштө.
Бындай күренештәр йышыраҡ июнь башында күҙәтелә.
Башҡортостанда мәғариф буйынса август кәңәшмәһе тәүгә дистанцияла уҙғарыла
Башҡортостанда Мәғариф буйынса республика август кәңәшмәһе тәүгә дистанцияла уҙғарыла.
Республика башлығы Радий Хәбиров тейешле бойороҡҡа ҡул ҡуйҙы.
Мәғариф кәңәшмәһен дистанцияла үткәреү тәҡдиме менән Башҡортостандың Мәғариф һәм фән министрлығы сығыш яһаны.
Ведомствоға Өфө ҡалаһы хакимиәте, Мәғарифты үҫтереү институты, Юғары уҡыу йорттары ректорҙары советы һәм урта махсус уҡыу йорттары директорҙары советы менән берлектә кәңәшмәне әҙерләү һәм уҙғарыу бурысы йөкмәтелде.
Ойоштороу комитеты етәксеһе – хөкүмәт вице-премьеры Фәнүр Йәғәфәров.
Булат Йосопов Истанбулға Халыҡ-ара кинофестиваль жюрийына саҡырылған
Билдәле башҡорт кинорежиссеры Булат Йосопов V Халыҡ-ара төрки донъяһының документаль кино фестивале жюрийына саҡырылған. Сара быйыл көҙ Төркиәлә уҙғарыла.
Төрөк тамашасыһы Булат Йосоповтың «Бабич» һәм «Беренсе Республика» фильмдары менән таныш.
Фильмдар төрөк телендә Altin Koza (Адана), Malatya International Film Festival (Малатья), Рандеву-Истанбул фестивалдәрендә күрһәтелеп, эксперттарҙың баһаһын алды.
Картиналарҙың юғары сифаты һәм документаль нигеҙ Төрөк Республикаһы кинематографистары менән профессиональ хеҙмәттәшлеккә нигеҙ һалды.
Кинофестивалдең темалары: «Төрөк мәҙәниәте» һәм «Донъяға төрөксә ҡараш».
Фестивалде ойоштороусылар төрки телле халыҡтар режиссерҙарына ярҙам күрһәтеү, яңы исемдәр асыу, тамашасыларҙы Рәсәй, Төркиә, Азербайжан, Ҡаҙағстан, Ҡырғыҙстан, Үзбәкстан, Босния һәм Герцеговинаның юғары сифатлы фильмдары менән таныштырыу маҡсатын ҡуйған.
Кинорежиссер Булат Йосопов сарала Башҡортостан Республикаһы исеменән ҡатнаша һәм фильмдарға эксперт баһаһын бирә.
Башҡортостанда туристар күпләп йөрөгән объекттарға туристик йыйым индереүҙәре ихтимал
Башҡортостанда туристар күпләп йөрөгән объекттарға туристик йыйым индереүҙәре ихтимал.
Туризм буйынса дәүләт комитеты рәйесе Салауат Нафиҡов хөкүмәттәге оператив кәңәшмәлә ошондай тәҡдим менән сығыш яһаны.
«Тәбиғәт объекттарына көсөргәнеш артыуға бәйле туристар күпләп йөрөгән объекттарға туристик йыйым индереүҙе хуплауығыҙҙы һорайбыҙ, — тип билдәләне Дәүләт комитеты башлығы.
— Әлеге сара туристар ағымын көйләргә һәм ял итеүселәр өсөн инфраструктураны яҡшыртырға, һәм иң мөһиме, цивилизациялы ял ойошторорға мөмкинлек бирер ине. Был туристар өсөн йыйымдар булырға тейеш, кешеләр сервис, йылғанан ағып төшөү, мәмерйәләргә, парктарға барыу өсөн аҡса түләргә әҙер.
Алынған аҡсаны шарттар булдырыуға һәм ошо объекттарҙы тәртиптә тотоуға йүнәлтергә була».
Башҡортостан башлығы Радий Хәбиров башҡа төбәктәрҙең тәжрибәһен өйрәнергә ҡушты.
Туристик йыйым индерелгән осраҡта аҡсаны экологияны һаҡлау, инфраструктураны үҫтереү өсөн тотонорға, шулай уҡ ҡайһы бер урындарҙа спутник элемтәһе һәм медицина пункттары булдырырға мөмкин.
Республикала иҫерек водителдәрҙе телевизорҙан күрһәтеп, оялтырға уйлайҙар
Эскән килеш рулгә ултырып, автоинспекторҙарға эләккән водителдәрҙе урындағы телеканалдарҙан күрһәтәләр.
Башҡортостандың Транспорт һәм юл хужалығы буйынса дәүләт комитеты етәксеһе Алан Марзаев хөкүмәттәге оператив кәңәшмәлә ошондай тәьҫир итеү сараһын ҡулланырға тәҡдим итте.
Уҙған аҙнанан Юл хәрәкәте хәүефһеҙлеге дәүләт инспекцияһы идаралығы республика башлығы ҡушыуы буйынса эскән килеш машина йөрөтөүгә ҡаршы көсәйтелгән эш башланы.
778 иҫерек һәм медицина тикшереүенән баш тартҡан водитель асыҡланған (10 көн эсендә).
Тикшереүҙәрҙең күбеһе Туймазы һәм Иглин райондарында уҙғарылған.
Радий Хәбиров Транспорт һәм юл хужалығы буйынса дәүләт комитетының тәҡдимен хупланы:  «Бәлки, был тәьҫир итер, бәлки, ҡайһы берәүҙәр оятҡа ҡалырға теләмәҫ.
Хәҙер йәй, күптәре ялда, әлбиттә, эсеп алғылайҙар, был уларҙың шәхси эше, ләкин ни өсөн иҫерек килеш рулгә ултырырға һуң?».
Башҡортостанда туристик-рекреация тибындағы «Урал» махсус иҡтисади зонаһы булдырыла
Башҡортостанда туристик-рекреация тибындағы «Урал» махсус иҡтисади зонаһын булдырыу эштәре башланды.
Махсус иҡтисади зонаға Әбйәлил, Белорет, Бөрйән райондары инә.
Был хаҡта республиканың Туризм буйынса дәүләт комитеты рәйесе Салауат Нафиҡов белдерҙе.
План буйынса, быйыл дүртенсе кварталда үҫеш концепцияһы әҙерләнә, 2021 йылда – документтарҙы өйрәнеү, 2022 йылда – ғариза биреү кампанияһын үткәреү, 2023 йылдың беренсе ярты йыллығында – Рәсәй Федерацияһының Иҡтисади үҫеш министрлығына ғариза биреү, 2023 йылдың икенсе ярты йыллығында «Урал» махсус иҡтисади зонаһын теркәү планлаштырыла.
Эштәр «2024 йылға тиклем Башҡортостан Республикаһы социаль-иҡтисади үҫешенең стратегик йүнәлештәре тураһында» указы сиктәрендә хөкүмәт вице-премьеры Рөстәм Моратов етәкселегендә алып барыла, тип билдәләне дәүләт комитеты рәйесе.
Беҙҙә әлегә изоляция режимын йомшартыу өсөн бер ниндәй мөмкинлек тә юҡ – Башҡортостан башлығы
Әлеге этапта республикала изоляция режимын йомшартыу хаҡында һүҙ бармай, тип белдерҙе дүшәмбе Башҡортостан башлығы Радий Хәбиров хөкүмәттәге оператив кәңәшмәлә.
«Беҙҙә артабан изоляция режимын бөтөрөүҙе дауам итеү, ниндәйҙер яңы ҡарарҙар ҡабул итеү өсөн бер ниндәй мөмкинлек тә, бер ыңғай хәбәр ҙә юҡ.
Мәктәп лагерҙарын, эшмәкәрлектең ҡайһы бер төрҙәрен асыу, өлкән йәштәгеләр өсөн изоляция режимын бөтөрөү кеүек», — тине Радий Хәбиров.
«Башинформ» хәбәр иткәнсә, әлеге ваҡытта республикала яңы коронавирус инфекцияһын йоҡтороуҙың 5967 осрағы теркәлгән.
Тәүлек эсендә 46-ға күберәк.
Республикала COVID-19 йоҡтороусылар һаны 5 967-гә еткән
Башҡортостанда COVID-19 йоҡтороусылар һаны алты меңгә яҡынлаша.
Республика Һаулыҡ һаҡлау министрлығы етәксе Максим Забелин мәғлүмәттәре буйынса, эпидемия башланғандан алып төбәктә яңы коронавирус инфекцияһын йоҡтороуҙың 5967 осрағы теркәлгән.
13 июлгә 355 кеше дауаханала ята, 33 пациент ауыр хәлдә.
Алты кеше үпкәне яһалма елләтеү аппаратына мохтаж.
Башҡортостанда 1500 сирле өйҙә дауалана.
Бөтә осорҙа 3 999 кеше һауыҡҡан.
Үлем осраҡтары – 19.
Шулай уҡ Максим Забелин белдереүенсә, «ковид»-госпиталдәрҙең койка фонды 30% тулған, ә республикала яңы коронавирус инфекцияһына иммунитет кимәле 5,4% тәшкил итә.
Башҡортостанда Рәсимә Ураҡсина исемендәге шиғри конкурс бара
2020 йылда шағирә, уҡытыусы, ғалимә Рәсимә Ураҡсинаның тыуыуына 70 йыл тула.
Башҡорт теле йылына арналған Рәсимә Ураҡсина исемендәге конкурс ошо дата уңайынан ойошторола.
Конкурста республикала һәм унан ситтә йәшәгән мәктәп йәшендәге балалар ҡатнаша ала.
Ҡатнашыу өсөн башҡорт телендә шиғыр яҙырға кәрәк.
Темаһы төрлө булырға мөмкин – тыуған ил, тыуған төйәк, туған тел хаҡында.
Ирекле темаларға әҫәрҙәр ҡабул ителә.
Эштәрҙе rasimaapai@mail.ru йәки akbuzat-journal.yandex.ru адресы буйынса ебәрергә кәрәк.
Ҡатнашыусыларҙы иҫтәлекле бүләктәр көтә.
Еңеүсегә Рәсимә Ураҡсина исемендәге премия тапшырыла.
Конкурс 2020 йылдың 15 сентябренә тиклем дауам итә.
Конкурс һөҙөмтәләре социаль селтәрҙәргә, республика киң мәғлүмәт сараларына урынлаштырыла.
Республикала өс көн 40 градус эҫе була
Башгидрометүҙәк синоптиктары «дауыллы иҫкәртеү» баҫтырып сығарҙы.
Был юлы белгестәрҙең сигналы елдең көсәйеүе һәм ҡырау менән бәйле түгел.
13 июлдән 16-һына тиклем республика биләмәһендә ныҡ эҫе булыуы көтөлә.
«Максималь температура +40 градусҡа тиклем күтәрелә», — тиелә Башгидрометүҙәктең рәсми сайтында.
«Гисметео» порталы мәғлүмәттәре буйынса, йәкшәмбе, 19 июлдә, Өфөлә эҫенең һүрелеүе фаразлана.
Башҡортостанда яҙыусы Нәжиб Асанбаевтың 100 йыллығын билдәләргә әҙерләнәләр
Башҡортостанда яҙыусы Нәжиб Асанбаевтың 100 йыллығын билдәләргә әҙерләнәләр.
Әлеге ваҡытта башлыҡтың тейешле указ проекты килешелә.
2021 йылда Нәжиб (Николай) Асанбаевҡа 100 йыл тула (1921-2013).
Башҡортостандың халыҡ яҙыусыһы, Салауат Юлаев исемендәге республика премияһы лауреаты, РСФСР-ҙың атҡаҙанған мәҙәниәт хеҙмәткәре, күренекле башҡорт прозаигы, шағир, драматург, Бөйөк Ватан һуғышында ҡатнашыусы, йәмәғәт эшмәкәре.
Уның әҫәрҙәре араһында — беренсе совет дипломаты Кәрим Хәкимов һәм Әхмәтзәки Вәлиди тураһында «Ҡыҙыл паша», «Көҙән башҡорто» драмалары.
Башҡортостанда 20-се пациент коронавирус инфекцияһынан вафат булған
Башҡортостан Һаулыҡ һаҡлау министрлығының 14 июлгә мәғлүмәттәре буйынса, республикала 20-се пациент коронавирустан вафат булған.
Хәбәр ителеүенсә,ул – Өфөлә йәшәгән 1971 йылғы ир-егет.
Бөгөнгә коронавирустан вафат булғандарҙың дөйөм һаны 20 кеше тәшкил итә.
Алдан хәбәр ителгәнсә, Башҡортостанда СOVID-19 йоҡтороусылар һаны 6014-кә еткән.
Һуңғы тәүлектә 47 яңы осраҡ асыҡланған.
Бөгөнгә республика стационарҙарында 310 пациент дауалана.
Уларҙың 25-е – ауыр хәлдә, 6 кеше үпкәне яһалма елләтеү аппаратына тоташтырылған.
1514 сирле амбулатор шарттарҙа дауалана.
Уҙған тәүлектә 171 кеше һауығып сыҡҡан.
Бөтә осорҙа 4170 кеше һауыҡҡан.
Республикала урып-йыйыу кампанияһы башланды
Фото: Башҡортостан Республикаһы Ауыл хужалығы министрлығының матбуғат хеҙмәте
Башҡортостандың бер нисә районында ураҡ башланды, тип хәбәр иттеләр республика Ауыл хужалығы министрлығынан.
«Республикала ҡайһы бер райондарҙың аграрийҙары шипкән, борсаҡ һәм ужым арышын йыйыуға төштө, — тип белдерҙеләр ведомствоның матбуғат хеҙмәтендә.
— Мәҫәлән, Хәйбулла фермеры Юрий Погорелов шипкән урыуҙы тамамланы.
Ҡоролоҡҡа ҡарамаҫтан, юғары килемле культура уртаса уңыш биргән.
Фермер 50 тоннанан ашыу шипкән орлоғо алған».
Быйыл Башҡортостанда бөтәһе 1,790 миллион гектар майҙанда иген һәм ҡуҙаҡлы культуралар сәселгән.
Шуның 185 мең самаһы гектарын – ужым арышы, 58 мең гектарын – борсаҡ, 4,3 мең гектарын шипкән биләй.
Башҡортостандың Ғәҙәттән тыш хәлдәр министрлығы аномаль эҫелек тураһында иҫкәртә
Башҡортостанда хәүефле күренештәр фаразлана.
Республика Ғәҙәттән тыш хәлдәр министрлығы мәғлүмәте буйынса, 15 июлдә республикала 38-40 градус эҫелек, күпселек райондарҙа аномаль эҫе һауа торошо көтөлә, республиканың көньяғында ғәҙәттән тыш класлы янғын хәүефе һаҡлана.
Тәүлек дауамында аяҙлы-болотло булыуы фаразлана.
Яуым-төшөмһөҙ.
Ел көньяҡ-көнсығыштан, көньяҡтан секундына 2-7 метр, көндөҙ көсәйеүсән.
Һауа температураһы төндә 19-24 градус, урыны менән 14-кә тиклем, көндөҙ 34-37, урыны менән 38-40 градус эҫе.
Автомобиль юлдарында күреү мөмкинлеге һәйбәт.
Өфөлә аяҙлы-болотло булыуы көтөлә.
Яуым-төшөмһөҙ.
Ел көньяҡ-көнсығыштан, көньяҡтан секундына 2-7 метр, көндөҙ көсәйеүсән.
Һауа температураһы төндә 18-20, ҡала үҙәгендә 23-кә тиклем, көндөҙ 35-37.
Башҡортостан бизнесҡа административ баҫым индексында позицияларын 27 пунктҡа яҡшыртты
Башҡортостан бизнесҡа административ баҫым индексында Рәсәй төбәктәре араһында 38-се урындан 11-гә күтәрелде.
Башҡортостан башлығы Радий Хәбиров, бөгөн Өфөнөң «Торатау» конгресс-холында барған «Бизнесты яҡлау: G2B.
Партнерлыҡ эволюцияһы» халыҡ-ара форумының пленар ултырышында сығыш яһап, бының тынысланыу өсөн сәбәп түгеллеген һәм артабан барырға кәрәклеген билдәләне.
Уның һүҙҙәренсә, республикала бизнес менән эш яңынан төркөмдәргә тупланды һәм идара итеү ҡарарҙары ҡабул ителде.
«Муниципалитеттарҙа аҙна һайын уҙғарылған «эшҡыуарлыҡ сәғәттәре» үҙенең һөҙөмтәлелеген күрһәтте.
Бер йылда улар 2500-ҙән ашыу үткәрелде.
Уларҙы хакимиәт башлығы уҙғара, сөнки уның ҡарар ҡабул итеү вәкәләте бар һәм ул процесҡа йәлеп ителергә, ҡабул ителгән ҡарарҙарҙың үтәлешен контролдә тоторға тейеш.
Тағы бер тәжрибә – бизнес-шерифтар институтын индереү.
Улар – муниципалитет башлыҡтары урынбаҫарҙары инвестициялар, бизнесты һәм эшҡыуарлыҡты яҡлау, ярҙам күрһәтеү менән генә шөғөлләнә.
Улар эшлекле берләшмә менән кәңәшләшкәндән һуң тәғәйенләнә», — тип һөйләне Радий Хәбиров.
Башҡортостанда ошо ваҡыт эсендә иҡтисади һәм ойоштороу ҡоралдарын булдырыу өҫтөндә әүҙем эшләнеләр, хәҙер республикала биш йылдам социаль-иҡтисади үҫеш биләмәһе һәм махсус иҡтисади зона бар.
COVID – 19 пандемияһы ваҡытында Башҡортостанда дөйөм суммаһы 30 миллиард һумға бизнесҡа дәүләт ярҙамы саралары ҡабул ителде.
Рәсәйҙә 15 июлдән сит илдән ҡайтҡандар өсөн ике аҙналыҡ изоляция ғәмәлдән сығарыла
Рәсәйҙә 15 июлдән сит илдән ҡайтҡандар өсөн ике аҙналыҡ изоляция ғәмәлдән сығарыла. Роспотребнадзор башлығы Анна Попованың ҡарары хоҡуҡи мәғлүмәт интернет порталында баҫылған.
Улар Рәсәй биләмәһенә инер алдынан йәки илдә өс көн эсендә коронавирусҡа тест тапшырырға тейеш.
Уның урынына антиесемдәр булыуына документ күрһәтергә мөмкин.
Әгәр коронавирусҡа тест ыңғай һөҙөмтә күрһәтһә, граждандар изоляцияла ултырырға бурыслы.
Ошондай тест булмаһа, уны үтеү өсөн өс көн бирелә.
Эш биреүселәр сит илгә сығырға йыйынған хеҙмәткәрҙәргә ҡайтҡандан һуң коронавирусҡа тикшерелергә кәрәклеге хаҡында иҫкәртергә, шулай уҡ ошо хаҡта белешмәне тикшерергә тейеш.
Башҡортостанда коронавирус инфекцияһын йоҡтороусылар һаны 6 меңдән ашҡан
Башҡортостанда СOVID-19 йоҡтороусылар һаны 6014-кә еткән.
Һуңғы тәүлектә 47 осраҡ асыҡланған.
Был турала Өфө мэрияһындағы оператив кәңәшмәлә Башҡортостан Роспотребнадзор идаралығының эпидемиологик күҙәтеү бүлеге етәксеһе урынбаҫары вазифаһын башҡарыусы Зөлфиә Камаева белдерҙе.
Өфө хакимиәте башлығының беренсе урынбаҫары Салауат Хөсәйенов һүҙҙәренсә, әлегә битлекте сисергә ярамай, йәмәғәт хәүефһеҙлеге үҙәктәренә полиция менән берлектә халыҡ күп йөрөгән урындарҙа иҫкәртеү рейдтарын уҙғарыуҙы дауам итергә кәрәк.
Бынан алда хәбәр ителеүенсә, республикала ковид-госпиталдәрҙең койка фонды 30% тулған, ә яңы коронавирус инфекцияһына иммунитет кимәле 5,4% тәшкил итә.
Өфөлә 800-ҙән ашыу кеше талпандан зыян күргән
Өфөлә 800-ҙән ашыу кеше, шул иҫәптән 85 бала талпандан зыян күргән.
Был турала 14 июлдә баш ҡала хакимиәтендәге оператив кәңәшмәлә Роспотребнадзорҙың республика буйынса идаралығының бүлек етәксеһе урынбаҫары Зөлфиә Камаева хәбәр итте.
«14 июлгә Өфөнөң медицина ойошмаларына 800-ҙән ашыу кеше, шул иҫәптән 85 бала талпан  тешләүгә зарланып мөрәжәғәт иткән.
Талпандар башлыса Өфөнөң Калинин, Орджоникидзе, Ленин, Дим, Октябрьский, Киров райондары урман массивтарында, шул иҫәптән коммерцияға ҡарамаған баҡсасылыҡ ширҡәттәрендә ҡаҙала», — тип һөйләне Зөлфиә Камаева.
Рәсәйҙең Тәбиғәт ресурстары һәм экология министрлығы вәкилдәре «Башҡортостан» милли паркының туристик мөмкинлектәрен юғары баһаланы
Уҙған ял көндәрендә Башҡортостанға Рәсәй Федерацияһының Тәбиғәт ресурстары һәм экология министрлығы вәкилдәре, шулай уҡ «Маршрут төҙөлгән» проектын ойоштороусылар килде.
Рәсәй Президентының Волга буйы федераль округындағы тулы хоҡуҡлы вәкиле Алексей Кузьмицкий, Рәсәйҙең тәбиғәт ресурстары һәм экология министры урынбаҫары Елена Панова, Дәүләт Думаһының Физик культура, спорт, туризм һәм йәштәр эштәре комитеты рәйесенең беренсе урынбаҫары Вячеслав Фетисов, Башҡортостан Республикаһы Хөкүмәте премьер-министры урынбаҫары Борис Беляев «Башҡортостан» милли паркында булды.
Бында милли парктың «Экология» милли проекты сиктәрендә булдырылған объекттары буйлап экскурсия ойошторолдо.
Ҡунаҡтар Күперле шарлауығын, шулай уҡ Ҡотоҡ-4 һәм Сумған мәмерйәләрен күрҙе.
Республикала экологик туризмды үҫтереү мөмкинлектәре тикшерелде, тип хәбәр иттеләр Рәсәй Тәбиғәт ресурстары һәм экология министрлығының матбуғат хеҙмәтенән.
Министр урынбаҫары Елена Панова «Башҡортостан» милли паркының туристик мөмкинлектәрен юғары баһаланы.
«Һуңғы өс йылда Рәсәйҙең махсус һаҡланған тәбиғәт биләмәләренә килеүселәрҙең йыл һайын 15% артыуы күҙәтелә.
Экотуризмға ҡыҙыҡһыныуҙың йылдан-йыл артыуы осраҡлы түгел – ҡурсаулыҡтарҙа һәм милли парктарҙа илдең тәбиғәт хазинаһы урынлашҡан, был «Башҡортостан» милли паркына ла ҡағыла», — тине Панова.
«Барлыҡ беҙҙең «маршруттар» заманса туризмдың донъя картаһына эләкһен өсөн бөтә көсөбөҙҙө һалырбыҙ.
Бөгөн экологик туризм – яңы йүнәлеш, бында Рәсәй Федерацияһы алдынғы позицияларҙы биләргә тейеш.
Беҙҙә, шул иҫәптән Башҡортостанда шундай хозур, донъяның бер илендә лә бындай матурлыҡ юҡ», — тип билдәләне Вячеслав Фетисов.
«Өфө» футбол клубы уйынсыларының береһендә коронавирус табылған
«Өфө» футбол клубында уйынсы коронавирус йоҡторған.
Был хаҡта РПЛ-дың оперштабы хәбәр итте.
Һуңғы мәғлүмәттәр буйынса, «Өфө»нөң бер вәкиле коронавирусҡа ыңғай тест тапшыран.
Роспотребнадзорҙың төбәк идаралығы сирленең бер кем менән дә бәйләнешкә инмәүен билдәләгән һәм уға карантинда ултырырға ҡушҡан.
«Өфө» хеҙмәткәрҙәре һәм уйынсылары коронавирусҡа сираттағы тест тапшырған һәм уның һөҙөмтәләрен көтә.
Башҡа клубтарҙа яңы сирлеләр юҡ.
Сибай сәнғәт колледжына уның беренсе директоры Камил Вәлиевтың исеме бирелде
Сибай сәнғәт колледжына Башҡорт АССР-ының халыҡ артисы Камил Вәлиевтың исеме бирелде.
Республика башлығы ҡултамғаһы менән тейешле бойороҡ хоҡуҡи мәғлүмәт порталында баҫылған.
Камил Вәлиев (1930 — 2016) — башҡорт опера һәм камера йырсыһы (тенор), педагог.
П.И. Чайковский исемендәге Мәскәү дәүләт консерваторияһында уҡыған, аҙаҡ Гнесиндар исемендәге Мәскәү дәүләт музыка-педагогия институтына күскән.
1959-1969 һәм 1978-1991 йылдарҙа — Башҡорт дәүләт филармонияһы солисы, һуңынан музыкаль-әҙәби лекторийҙың баш режиссеры.
Ошо  осорҙа Башҡортостандың бөтә район-ҡалаларында, элекке СССР-ҙың күп кенә республикаларында концерттар менән сығыш яһаған.
1969-1973 йылдарҙа — Өфө сәнғәт училищеһы директоры, 1973-1978 йылдарҙа Башҡорт дәүләт опера һәм балет театрында директор һәм бер үк ваҡытта солист булып эшләй.
1993-1997 һәм 2007-2009 йылдарҙа Өфө сәнғәт училищеһында уҡыта.
Уның әүҙем тырышлығы менән Сибайҙа Өфө сәнғәт училищеһының филиалы асыла (хәҙер Сибай сәнғәт колледжы), уның тәүге директоры итеп Камил Вәлиев тәғәйенләнә.
Белорет эргәһендә ҡалаға яҡынлашып килгән урман янғыны һүндерелгән
Фото: Белорет хакимиәте
Белореттың Түбәнге ауыл янындағы урман янғынының төп сығанағы һүндерелгән, тип хәбәр иттеләр ҡала хакимиәтенән.
Көндөҙгө сәғәт 1-се 36 минутта диспетчерҙар хеҙмәтенә ут сығыуы тураһында хәбәр килгән, янғын һүндереүселәр 3 гектар урман яныуын күргән.
Уны һүндереүҙә 100 кеше – ғәҙәттән тыш хеҙмәт хеҙмәткәрҙәре, 27 берәмек техника эшләгән.
Урман торлаҡ йорттарға яҡын ғына янды, ләкин халыҡты эвакуациялау талап ителмәне, сөнки сығанаҡ тиҙ генә һүндерелде, тип билдәләнеләр муниципалитетта.
Ғәҙәттән тыш хәл урынында янғын һүндереүселәр эшләүен дауам итә.
Бынан тыш, бөгөн районда башҡа урындарҙа ла янғын сыҡты: Үҙән урмансылығында ике тапҡыр урман янды, Тирлән урмансылығында һәм Рәүәт ауылы тирәһендәге Көньяҡ Урал ҡурсаулығы биләмәһендә янғын теркәлде.
Республика аграрийҙары миллион тонна сенаж әҙерләгән
Фото: Башҡортостан Ауыл хужалығы министрлығының матбуғат хеҙмәте
Башҡортостанда ҡышҡылыҡҡа мал аҙығы әҙерләү дауам итә.
14 июлгә 1 миллион  9 мең тонна сенаж һалынған, йәки мал аҙығының ошо төрөнә ихтыяждан 67%.
Сағыштырыу өсөн, былтыр шул көнгә 678 мең тонна әҙерләнгән.
Республика Ауыл хужалығы министрлығының матбуғат хеҙмәтендә билдәләүҙәренсә, аграрийҙар 609 мең тонна бесән йыйған, был планға 80% тәшкил итә, ошо мал аҙығын әҙерләү күрһәткесе уҙған йылға ҡарағанда икеләтә күберәк.
Республикала һәр шартлы баш малға бөтәһе 14,3 центнер тупаҫ һәм һутлы мал аҙығы берәмеге әҙерләнгән.
Республиканың туғыҙ районы үҙҙәрен кәрәкле күләмдә бесән, ике район сенаж менән тәьмин иткән.
1 октябрҙән социаль пособиелар «МИР» картаһына ғына күсерелә - Башҡортостандың Хеҙмәт министрлығы
1 октябрҙән социаль пособиелар «МИР» картаһына ғына күсерелә, тип белдерҙеләр Башҡортостандың Хеҙмәт министрлығында.
Был яңылыҡ социаль пособие алыусыларҙың һәммәһенә лә ҡағыла.
Улар араһында — «чернобылселәр»гә түләүҙәр, төрлө балалар пособиелары.
«Башҡа түләү системаларының карталарын файҙаланған алыусыларға уларҙы «МИР» картаһына алмаштырырға һәм актуаль реквизиттарҙы Республика халыҡҡа социаль ярҙам күрһәтеү үҙәге филиалына тапшырырға йә иһә быны Күп функциялы үҙәк бүлексәләре аша эшләргә кәрәк.
2020 йылдың 1 октябренән һуң социаль түләү башҡа системаларға (MasterCard, Visa) күсерелмәй», — тип билдәләнеләр Башҡортостандың Ғаилә, хеҙмәт һәм халыҡты социаль яҡлау министрлығының матбуғат хеҙмәтендә.
Кемдәргә социаль түләүҙәр вклад буйынса иҫәпкә (һаҡлыҡ кенәгәһенә) күсерелә йәки почта менән килтерелә, уларға 1 октябрҙән бер ни ҙә үҙгәрмәй.
Улар түләүҙәрҙе шул уҡ тәртиптә ала.
Ойошманы һәм социаль түләүҙәрҙе алыу ысулын алыусы үҙе генә билдәләй.
Теләгән ваҡытта аҡсаны килтереү ысулын үҙгәртергә мөмкин.
Бының өсөн Республика халыҡҡа социаль ярҙам күрһәтеү үҙәге филиалына йәки Күп функциялы үҙәккә ғариза бирергә кәрәк.
Тәүлек эсендә Башҡортостанда COVID-19 йоҡтороуҙың 63 осрағы асыҡланған
Һуңғы тәүлектә Башҡортостанда коронавирус инфекциялы сирлеләр һаны 63-кә артып, 6077-гә еткән, тип хәбәр ителә стопкоронавирус.рф сайтында.
Пандемия башланғандан алып республикала 4255 кеше һауыҡҡан, уларҙың 79-ы – һуңғы тәүлектә.
Әлеге ваҡытта ауырыуҙар һаны 1803 тәшкил итә.
Коронавирус инфекцияһынан вафат булғандар – 20 кеше.
Бынан алда «Башинформ» Өфөлә 1971 йылғы ир-егеттең яҡты донъя менән хушлашыуы тураһында хәбәр иткәйне.
Ул һимереүҙән дә яфаланған.
Башҡортостанда беренсе «Баҫыу көнө» ужым культураларына арнала
Быйыл тәүге «Баҫыу көнө» 16 һәм 17 июлдә Шишмә районында уҙғарыла.
Семинар-кәңәшмәне ужым культураларына арнарға хәл ителде, тип белдерҙеләр Башҡортостандың Ауыл хужалығы министрлығында: «Сарала ошо теманы тикшереү бик дөрөҫ, сөнки урып-йыйыу кампанияһы тап ужым ашлығын урыуҙан башлана».
Йола буйынса, заманса ауыл хужалығы техникаһы күргәҙмәһен һәм ужым ашлығының иң яҡшы сорттары сәсеүлектәрен, шулай уҡ Башҡортостан ауыл хужалығы ғилми-тикшеренеү институты ғалимдарының эштәрен ҡарау ойошторола.
Профилактика маҡсатында семинар программаһы ике көнгә иҫәпләнгән.
Сараларға һәм презентацияларға ҡәтғи график буйынса ҙур булмаған төркөмдәр менән индерәләр, тип билдәләнеләр ведомствола.
Республиканың 30-ҙан ашыу мәктәбе мультимедиалы комплекстар менән йыһазландырыла
Фото: Башҡортостан Мәғариф министрлығының матбуғат хеҙмәте
Быйыл 32 башҡорт һәм рус теле кабинеттарын мультимедиалы комплекстар менән йыһазландыралар, тип хәбәр иттеләр республика Мәғариф һәм фән министрлығының матбуғат хеҙмәтенән.
Мәктәптәрҙе мультимедиалы комплекстар менән йыһазландырыу Башҡортостандың дәүләт телдәрен һәм республика халыҡтары телдәрен һаҡлау һәм үҫтереү буйынса дәүләт программаһы ярҙамында мөмкин булды.
Яҙ көнө республиканың рус теле һәм әҙәбиәте, башҡорт теле һәм әҙәбиәте кабинеттарын йыһазландырыуға дәғүә иткән ҡала һәм ауыл мәктәптәре араһында конкурс нигеҙендә һайлап алыу ойошторолдо.
Мультимедиалы комплекс комплектында интерактив таҡта, проектор, ноутбук һәм күп функциялы ҡоролма бар.
Конкурс йомғаҡтары буйынса 32 мәктәп еңеүсе тип танылды.
Улар араһында — Октябрьскийҙың 13-сө урта мәктәбе, Өфөнөң Мостай Кәрим исемендәге 158-се башҡорт гимназияһы, Ағиҙелдең Холбан исемендәге 1-се урта мәктәбе, Баҡалының 1-се урта мәктәбе, Малаяҙ башҡорт гимназияһы һәм башҡалар.
Мәктәптәрҙең тулы исемлеге менән бында танышырға мөмкин.
«Әле ошо дөйөм белем биреү ойошмаларында интерактив таҡталар һәм проекторҙар ҡуйыла.
Июль аҙағына тиклем ноутбуктар һәм күп функциялы ҡоролмалар урынлаштырыла.
Уҡыу йылы башланыуға кабинеттар тулыһынса йыһазландырыла, — тип билдәләнеләр Башҡортостандың Мәғариф министрлығында.
— Һис шикһеҙ, ошондай ярҙам сараһы мәктәптәрҙә республиканың дәүләт телдәрен уҡытыу сифатын яҡшыртыр һәм балаларҙың уларҙы өйрәнеүгә ҡыҙыҡһыныуын арттырыр».
Башҡортостанда эҫе булыуы сәбәпле трассала йөк машиналарының хәрәкәте ваҡытлыса сикләнде
Башҡортостанда федераль әһәмиәттәге М-5, М-7, Р-240 автомобиль юлдарында хәрәкәт ваҡытлыса сикләнде.
Саралар 15 июлгә киске сәғәт 8-гә тиклем ҡабул ителде. Сикләү махсус рөхсәт буйынса ауыр йөк ташыған йөк транспортына ҡағыла.
Билдәләнеүенсә, хәрәкәтте сикләү көндөҙгө һауа температураһының +32, +38 градус булыуына бәйле «Урал буйы» юл идаралығы актына ярашлы индерелде.
Рәсәй курорттарында ял итеүселәр хаҡтар һәм сервис менән ҡәнәғәт түгел – һорау
Tvil.ru  сервисы мәғлүмәттәре буйынса, Рәсәй курорттарында ял иткән күпселек туристар хаҡтар һәм сервис кимәле менән ҡәнәғәт түгел. Һорауға яуап биреүселәрҙең 48% аҙыҡ-түлеккә, туҡланыуға, хеҙмәттәргә һәм башҡаларға хаҡтар бик юғары тип иҫәпләй.
Икенсе урында – сервис кимәленең түбән булыуы. Рәсәйҙәрҙең 21% уларҙы курорттарҙа һәм отелдәрҙә хеҙмәтләндереүҙәре оҡшамай. Туристарҙың 8% урындағы торлаҡ хужаларының үҙ-үҙен тотошона ҡәнәғәтһеҙлек белдерә.
Һорауға яуап биреүселәрҙең 7% курорттарҙа ял итеүселәрҙең социаль дистанцияны һаҡлауын теләй.
Пляж һәм дөйөм туҡланыу (2%), шулай уҡ номерҙарҙы сифатһыҙ йыйыштырыу (1,5%) менән ҡәнәғәт булмаған туристар аҙ.
Ял итеүселәрҙең 9% ғына барыһы менән ҡәнәғәт.
Өфөлә 30 градуслыҡ эҫенең ҡасанға тиклем дауам итәсәге билдәле булды
Был аҙнала Өфөлә 40 градус эҫе булыуы ихтимал. Аҙна аҙағына тиклем ҡалала ошондай һауа торошо көтөлә.
«Гисметео» порталы мәғлүмәттәре буйынса, 18 июлгә хәтлем температура 34-36 градус була.
Йәкшәмбе, 19 июлдә, республиканың баш ҡалаһында һауа торошо ҡапыл үҙгәрә.
Һауа температураһы көндөҙ +25, төндә +20 градусҡа тиклем төшә, аяҙ күк йөҙө ямғыр һәм йәшен менән алмашына.
Август уртаһына тиклем тиерлек ошондай һауа торошо һаҡлана.
Ул ваҡытта 30-градус эҫенең әйләнеп ҡайтыуы мөмкин.
Республикала йәнә мәктәп яны лагерҙарын һәм балалар шифаханаларын асыу күсерелде
Башҡортостан башлығы Радий Хәбиров сираттағы тапҡыр 2020 йылдың мартынан республика биләмәһендә ғәмәлдә булған «Юғары әҙерлек» режимы тураһында указға төҙәтмәләр индерҙе.
Яңы баҫмала республика етәксеһе мәктәп яны лагерҙарын һәм балалар шифаханаларын асыуҙы күсерҙе.
Бынан алда 15 июлдә уларҙың эшен башлау планлаштырылғайны.
Дата ике аҙнаға – 29 июлгә күсерелде.
Шулай уҡ республика Һаулыҡ һаҡлау министрлығына халыҡҡа яңы коронавирус инфекцияһының таралыуына ҡаршы көрәш хаҡында мәғлүмәт еткереүҙе дауам итеү һәм шишәмбе, кесаҙна көндәрендә көндөҙгө сәғәт 3-тә брифингтар үткәреү бурысы йөкмәтелде.
Башҡортостандың дүрт районына алты яңы мәктәп автобусы оҙатыла
Әбйәлил, Бәләбәй, Йәрмәкәй, Учалы райондарында мәктәптәргә яңы автобустар бүленә.
Был хаҡта республика башлығы Радий Хәбиров социаль селтәрҙәге сәхифәһендә хәбәр итте.
«Улар барыһы ла ГЛОНАСС/GPS спутник навигацияһы менән йыһазландырылған, бөтәһендә лә – көсәйтелгән йылытыу системаһы.
Беҙҙә ҡыш һыуыҡ, балалар өшөмәһен өсөн хәстәрлек күрәбеҙ.
Хәүефһеҙлек нормалары талаптарын үтәйбеҙ – уҡыусыларҙы 10 йылдан ашыу файҙаланылған автобустарҙа йөрөтөргә ярамай», — тип яҙҙы Радий Хәбиров.
2020 йылдың сентябренә тағы 38 автобус һатып алына.
Йыл аҙағына тиклем мәктәп автопарктары бөтәһе 44 автобус менән тулыландырыла.
Башҡортостанда йәмғеһе 1442 автобус, уларҙың 42-һен алмаштырырға кәрәк ине.
«Быйыл 2 автобусҡа күберәк һатып алдыҡ.
Ошо техника беҙгә проблема артынан проблеманы хәл итергә мөмкинлек бирә.
Балаларҙың именлеге, республиканың иң алыҫ ауылдарында йәшәгәндәр өсөн дә мәктәптә белем алыу мөмкинлеге булдырыу, уҡыусылар өсөн уңайлы, ата-әсәләрҙең тыныс булыуы – беҙҙең өсөн бик мөһим», — тип яҙҙы республика башлығы.
Республикала термометр бағанаһы +45 градусҡа тиклем күтәрелгән
Башҡортостанда аномаль эҫелек бөтә рекордтарҙы уҙып китте.
Салауат районы Малаяҙ ауылында йәшәүселәр 16 июлдә термометр бағанаһының +45 градусҡа етеүен теркәгән.
Ҡояшта һауа температураһы шундай.
Күләгәлә 2-3 градусҡа аҙыраҡ, тип хәбәр итте «Салауат ерендә» гәзите.
Ауыл халҡының йорттарында ла эҫе — 30,3 градустан юғары.
Хәтерегеҙгә төшөрәбеҙ, Башгидрометүҙәк фараздары буйынса, ял көндәрендә эҫе бер аҙ һүрелә.
Синоптиктар ямғыр, ә урыны менән ҡойма ямғыр һәм боҙ-борсаҡ көтә.
Башҡортостанда катер бәләгә тарыған
Фото: Ғәҙәттән тыш хәлдәр комитетының матбуғат хеҙмәте
Павловка һыу һаҡлағысында катер бәләгә тарыған.
Ҡотҡарыусыларға төнгө сәғәт өс тирәһендә ошо хаҡта хәбәр килгән.
Башҡортостан Республикаһының Ғәҙәттән тыш хәлдәр буйынса дәүләт комитетында һөйләүҙәренсә, төндә һыу уртаһында катерҙың моторы һүнгән.
Аҙаҡтан асыҡланыуынса, судно киске сәғәт 10-да эштән сыҡҡан.
Кешеләр бер нисә сәғәт буйына үҙ аллы моторҙы йүнәтергә тырышҡан.
Ҡотҡарыусылар катерҙы «Павловка паркы» ял базаһынан дүрт саҡрым өҫтәрәк тапҡан.
Бортта алты кеше булған, Авария-ҡотҡарыу хеҙмәте хеҙмәткәрҙәре дүрт пассажирҙы ярға сығарған.
Һуңынан улар катер янына барып, моторҙы йүнәткән.
Республикала COVID-19 йоҡтороусылар 6134-кә еткән
Башҡортостанда коронавирус инфекциялы сирлеләр һаны һуңғы тәүлектә 57-гә артып, 6134-кә еткән, тип хәбәр ителә стопкоронавирус.рф сайтында.
Пандемия башланғандан алып Башҡортостанда 4320 кеше һауыҡҡан, уларҙың 65-е – һуңғы тәүлектә.
Әлеге ваҡытта актив сирлеләр һаны 1795 тәшкил итә.
Коронавирус инфекцияһынан вафат булғандар һаны – 20 кеше.
Рәсәй буйынса дөйөм алғанда, пандемия башланған мәлдән 752 797 сирле асыҡланған.
Бөтә осорҙа 11 937 кеше коронавирустан донъя ҡуйған.
Һуңғы тәүлектә илдә коронавирус инфекцияһын йоҡтороуҙың 6 428 осрағы асыҡланған.
Тәүлек эсендә Рәсәйҙә 167 үлем осрағы теркәлгән.
Башҡортостанда Берҙәм дәүләт имтиханының тәүге һөҙөмтәләре әҙер: мәктәп тамамлаусылар 100 балл йыйған
Башҡортостандан 20 мәктәп тамамлаусы Берҙәм дәүләт имтиханында 100 балл йыйған.
Республиканың Мәғариф министрлығында тәүге һөҙөмтәләр иғлан ителде.
Ведомствола билдәләүҙәренсә, география һәм әҙәбиәт буйынса имтихан һөҙөмтәләре уртаса балдың, юғары һәм йөҙ балға яҙылған эштәр һанының артыуын күрһәткән.
Шулай итеп, республикала иң юғары балл алған уҡыусылар һаны 2019 йыл менән сағыштырғанда икәүгә күберәк.
3 июлдә 352 кеше географиянан һынау тотҡан, уларҙың етәүһе – 100 балл, 46-һы 81 һәм унан юғарыраҡ балл йыйған.
774 имтихан биреүсенән өс ун беренсе класс уҡыусыһы әҙәбиәттән юғары балға яҙған.
40 уҡыусы 81 һәм унан күберәк балл йыйған.
Информатика һәм ИКТ буйынса имтиханда 3070 кеше ҡатнашҡан, 564 кеше 81 һәм унан юғарыраҡ балл йыйған.
Республикала алдағы ял көндәрендә ҡойма ямғыр, йәшен, көслө ел һәм боҙ-борсаҡ фаразлана
10 июлдән Башҡортостан биләмәһендә аномаль эҫе һауа торошо күҙәтелә.
Уртаса һауа температураһы норманан 5-9 градусҡа, һуңғы көндәрҙә 10-12 градусҡа юғары.
Көндөҙгө һауа температураһы 31-36-ға, урыны менән 38-гә етте.
Башгидрометүҙәк мәғлүмәттәре буйынса, аҙна аҙағында һауа шарттары үҙгәрә.
17 июлдән 19-ына тиклем, көнбайыш райондарҙан башлап һәм республиканың күпселек райондарына таралып, йәшенле ҡыҫҡа ваҡытлы ямғыр яуыуы, елдең көсәйеүе, урыны менән ҡойма ямғыр һәм боҙ-борсаҡ көтөлә.
Һауа температураһы түбәнәйә башлай – төндә 20-25 градустан 15-20 градусҡаса, көндөҙ 32-37-нән, урыны менән 38-40-тан, 27-32-гә тиклем.
Башҡортостанда балалар өсөн онлайн-сменалар эшен тергеҙәләр
Башҡортостанда 20 июлдән мәктәп яны һәм ҡала ситендәге лагерҙарҙың эшләй башлауын йәнә күсереүҙәре сәбәпле онлайн-сменалар асыла.
Был хаҡта социаль селтәрҙәге сәхифәһендә республика хөкүмәте вице-премьеры Фәнүр Йәғәфәров хәбәр итте.
«Беҙ балаларҙың үҙ ҡарамағына ҡалдырылыуын аңлайбыҙ, әлбиттә.
Был ата-әсәләр өсөн өҫтәмә ҡатмарлыҡтар тыуҙыра, шуға күрә 20 июлдән онлайн-сменаларҙы тергеҙергә тигән ҡарар ҡабул иттек.
Йәй башында улар үҙҙәрен һәйбәт күрһәтте», — тип билдәләне Фәнүр Йәғәфәров.
Дөйөм алғанда, Башҡортостандан һәм илдең башҡа төбәктәренән 89 меңдән ашыу бала онлайн-сменаларҙа ҡатнашты ла инде.
Онлайн-сменаларға инеү бушлай.
Бының өсөн интернет ҡына кәрәк.
«Тематик сменалар ҡатнашыусыларға ҡыҙыҡлы булыр тип ышанам.
Балалар өсөн бизнес-проекттарҙың презентациялары, квиз-плиздар (интеллектуаль-күңел асыу ярыштары), челлендждар, «Йәш профессионалдар (Ворлдскиллс Рәсәй)» тәҡдим иткән компетенциялар нигеҙендә юниор ярыштары.
Шулай уҡ «Уңышлы балалар мәктәбе», кибер-спорт буйынса ярыштар, «Эшлекле этикет», «Халыҡ алдында сығыш яһа» модулдәрен, «Республикабыҙ брендтары» проекты сиктәрендә балаларҙың ижади сығыштарын ойошторорбоҙ.
Һылтанмаларҙы ҡайҙан эҙләргә һәм программаларға нисек ҡушылырға икәнен һуңынан яҙырмын.
20 июлдә башлайбыҙ», — тип өҫтәне вице-премьер.
Өфөлә тағы бер Советтар Союзы Геройының рәсеме барлыҡҡа килә
Фото: Өфө хакимиәте
Өфө рәссамдары Олег Кайбышев һәм Мансур Зияев Башҡортостандың баш ҡалаһына тағы бер мега-граффити бүләк итергә йыйына.
Транспорт урамындағы 48/2 йортонда тиҙҙән Советтар Союзы Геройы Георгий Мушниковтың портреты төшөрөлә.
Был һүрәт Бөйөк Ватан һуғышында Еңеүҙең 75 йыллығына арнала.
Летчик Мушников һуғыш йылдарында Ил-2 штурмовигында 185 хәрби осош яһаған.
1962 йылдан алып 20 йыл буйына моторҙар эшләү заводында техник контроль хеҙмәтендә эшләгән.
Баймаҡта рейс автобусы янған
Баймаҡта рейсҡа сыҡҡан автобус янған.
Был хәлдең шаһиттары водитель кабинаһында дөрләгән ялҡындың видеоһын Башҡортостан спутник телевидениеһына ебәргән.
Ғәҙәттән тыш хәл Есенин урамындағы йәкшәмбе баҙарына яҡын ғына урында булған.
Киске биштә автобус автовокзалдан ҡуҙғалып, Баймаҡ — Урғаҙа маршруты буйынса юлланған.
Бортта ете пассажир булған.
Бәхеткә, улар барыһы ла салондан ваҡытында сығып өлгөргән.
Зыян күреүселәр тураһында әлегә билдәһеҙ.
Башҡортостанда «Ирәндек моңдары» конкурсын уҙғарыу ваҡыты билдәләнде
Башҡортостанда онлайн-ойоштороу комитетында башҡорт йырын башҡарыусыларҙың «Ирәндек моңдары» төбәк-ара конкурсын уҙғарыу ваҡыты билдәләнде.
Быйыл ул 21-22 августа Сибайҙа ойошторола.
Положениеға ярашлы, конкурста 7-16 йәшлек балалар, 17-65 йәшлек үҙешмәкәр башҡарыусылар, 17-45 йәшлек профессиональ башҡарыусылар ҡатнашырға мөмкин. 7-16 йәшлек балалар араһында конкурс 10 августа бер турҙа онлайн үткәрелә.
Һәүәҫкәр һәм профессиональ башҡарыусылар араһында ике турҙа ойошторола:
беренсе тур 10-11 августа онлайн режимда;
икенсе тур 21 августа уҙғарыла, беренсе турҙан үткәндәр ҡатнаша.
22 августа Сибайҙың үҙәк майҙанында гала-концерт һәм еңеүселәрҙе бүләкләү була.
Конкурста ҡатнашыуға ғаризалар һәм башҡарыусының видеоһы 5 авгусҡа тиклем https://im.sibaytv.ru сайтында ҡабул ителә.
Ойоштороу мәсьәләләре буйынса Республика халыҡ ижады үҙәгенә (8 347 289 65 50), Сибай ҡалаһы хакимиәтенең мәҙәниәт бүлегенә (8 (34775) 2-30-90, 2-28-97) мөрәжәғәт итергә.
Башҡортостан хужалыҡтары рапс һәм соя үҫтергән өсөн субсидия алырға мөмкин
Башҡортостан предприятиелары рапс һәм соя етештергән өсөн федераль субсидия алырға мөмкин.
Республика ошо культураларҙы үҫтергән 39 төбәк иҫәбенә инде, тип хәбәр иттеләр Башҡортостан Ауыл хужалығы министрлығынан.
Финанслауҙың дөйөм күләме – «Агросәнәғәт комплексы продукцияһын сит илгә сығарыу» федераль проекты сиктәрендә 3,3 миллиард һум.
Әлегә ошо мәсьәлә буйынса дөйөм мәғлүмәт кенә бар: дәүләт ярҙамы тышҡы баҙарҙа һорау менән файҙаланған майлы культураларҙы эшкәртеү продукцияһын етештереү күләмен арттырыуға йүнәлтелгән, тиелә.
Республиканың Ауыл хужалығы министрлығы мәғлүмәте буйынса, ағымдағы миҙгелдә рапс сәсеүлектәре – 32,7 мең гектар, соя 2,6 мең гектар тәшкил иткән.
Рапс етештереү күп сығым талап итә – махсус агрегаттар, технологияларҙы үтәргә, һәйбәт үҫһен өсөн ашлама кәрәк, баҫыуҙарҙы сүп үләндәренән һәм ҡоротҡостарҙан эшкәртеү мотлаҡ.
Ә уңышҡа һәм майға хаҡтар күп осраҡта баҙарҙағы конъюнктураға бәйле.
Республикала «Хәстәрлек картаһы» проекты сиктәрендә 1000 аҙыҡ-түлек йыйылмаһы таратыла
Башҡортостанда «Берҙәм Рәсәй» ирекмәндәре мохтаждарға аҙыҡ-түлек менән булышлыҡ күрһәтеүҙе дауам итә.
Сираттағы ярҙам «Хәстәрлек картаһы» проекты сиктәрендә ойошторола.
«Ярҙам айырыуса мохтаждарға күрһәтелә.
«Хәстәрлек картаһы»на мотлаҡ Бөйөк Ватан һуғышы ҡатнашыусылары һәм инвалидтары, аҙ тәьмин ителгән ғаиләләр, яңғыҙ йәшәгән пенсионерҙар, уҡып йөрөгән етем балалар, аныҡ ҡына йәшәгән урыны булмағандар, эшһеҙ аҙ тәьмин ителгәндәр һәм ауыр тормош хәлендә ҡалғандар инә», — тине «Берҙәм Рәсәй»ҙең төбәк башҡарма комитеты етәксеһе Рөстәм Әхмәҙинуров.
Был юлы 1000 аҙыҡ-түлек йыйылмаһы таратыла.
Һатып алыуҙа Башпотребсоюз һәм Башҡортостан сода компанияһы финанс ярҙамы күрһәткән.
Унда сәй,төрлө ярмалар, макарон изделиелары, консерва, шәкәр, ҡуйыртылған һөт, көнбағыш майы, печенье, кеҫәл бар.
Хәтерегеҙгә төшөрәбеҙ, республикала «Башҡортостан аҙыҡ-түлеге» акцияһы апрель аҙағында башланды.
Ул саҡта проект коронавирус инфекцияһы пандемияһына бәйле Башҡортостанда йәшәүселәргә ярҙам күрһәтеүгә йүнәлтелде.
Башҡортостанда ҡурсаулыҡ яна
Башҡортостан ҡурсаулығын ут ялмап алған.
Был хаҡта бөгөн, 17 июлдә, билдәле булды.
Башҡортостан дәүләт ҡурсаулығының рәсми сайтында халыҡты ҡабул итеүҙе туҡтатыу тураһында мәғлүмәт баҫылған.
Социаль селтәрҙә ҡулланыусылар билдәләүенсә, ҡурсаулыҡ етәкселеге янғынды һүндереүҙә ярҙам итергә саҡыра.
Әле ҡурсаулыҡ хеҙмәткәрҙәре утты һүндереү менән мәшғүл.
Республикала тәүлек эсендә коронавирус йоҡтороуҙың 60 осрағы асыҡланған
Стопкоронавирус.рф сайтының 17 июлгә мәғлүмәттәре буйынса, Башҡортостанда коронавирус инфекцияһы йоҡтороуҙың йәнә 60 осрағы раҫланған.
Шулай итеп, бөгөнгә республикала 6194 сирле иҫәпләнә.
Штаб мәғлүмәтенә ярашлы, пандемия башланғандан алып республикала 4538 кеше һауыҡҡан, уларҙың 214-е – һуңғы тәүлектә.
Коронавирус инфекцияһынан вафат булғандар һаны — 20 кеше.
Рәсәй буйынса дөйөм алғанда, пандемия башланғандан бирле 759 203 сирле асыҡланған.
Бөтәһе 12 123 кеше коронавирустан үлгән.
Һуңғы тәүлектә илдә коронавирус инфекцияһы йоҡтороуҙың 6 406 осрағы асыҡланған.
Тәүлек эсендә Рәсәйҙә 186 үлем осрағы теркәлгән.
Бөгөн Өфө моторҙар эшләү берекмәһе 95 йыллыҡ юбилейын билдәләй
Бөгөн Өфө моторҙар эшләү берекмәһенә («Ростех» дәүләт корпорацияһының Берләшкән двигателдәр эшләү корпорацияһына инә) 95 йыл тула. Предприятие — Рәсәйҙә газ турбинаһы двигателдәрен етештереүсе иң ҙур предприятие.
Турбореактив авиация двигателдәре әҙерләү, етештереү, сервис хеҙмәтләндереүе һәм ремонтлау, нефть-газ сәнәғәте өсөн ҡорамалдар сығарыу эшмәкәрлектең төп төрҙәре булып тора.
Берекмәлә 24 000 ашыу кеше эшләй.
Бөгөн Башҡортостан башлығы Радий Хәбиров, Рәсәйҙең сәнәғәт һәм сауҙа министры урынбаҫары Олег Бочаров, «Ростех» дәүләт корпорацияһы генераль директорының беренсе урынбаҫары Владимир Артяков, «Ростех»тың авиация кластерының индустриаль директоры Анатолий Сердюков, шулай уҡ авиация тармағының төп компаниялары — «Берләшкән двигателдәр эшләү корпорацияһы», «Рәсәй вертолеттары», «Технодинамика» етәкселәре завод эшселәрен оло юбилей менән ҡотланы.
Өфө моторҙар эшләү берекмәһенең бөтә тарихы двигателдәр эшләү менән бәйле һәм предприятие хаҡлы рәүештә республиканың ғына түгел, Рәсәйҙең дә сәнәғәт флагмандарының береһе булып тора, тип билдәләне Башҡортостан етәксеһе.
Радий Хәбиров предприятие хеҙмәткәрҙәренә Рәсәйҙең һәм Башҡортостандың дәүләт наградаларын тапшырып, заводтың юбилейы менән ҡотланы.
«Өфө моторҙар эшләү берекмәһе ветерандарына һәм эшселәренә рәхмәт әйткем килә.
Һеҙҙең коллектив илдең сәнәғәт комплексын үҫтереүгә, уның оборонаға һәләтлеген нығытыуға тос өлөш индерә.
Бөйөк Ватан һуғышында Еңеүҙең 75 йыллығы йылында айырыуса предприятие эшсәндәренең Еңеүгә индергән өлөшөн билдәләп үтергә теләйем.
Һуғыш йылдарында завод истребителдәр һәм бомбардировщиктар өсөн 50 меңдән ашыу мотор эшләп сығарған.
Яңыраҡ Өфөгә «Хеҙмәт ҡаһарманлығы ҡалаһы» исеме бирелеүендә предприятие ветерандарының хеҙмәте ҙур, – тине Радий Хәбиров.
– Бер быуатлыҡ тиерлек юбилейҙы яңы уңыштар менән билдәләйһегеҙ.
Яңы быуын самолеттары һәм вертолеттар өсөн двигателдәр эшләү буйынса ҙур проекттар тормошҡа ашырыла.
Яңы технологиялар индерелә, энергетика һәм тәбиғи газды транспортировкалау өлкәһендә яңы йүнәлештәр үҙләштерелә.
Өфө моторҙар эшләү берекмәһе, «Ростех»тың башҡа предприятиелары кеүек үк, беҙҙә төҙөлә башлаған донъя кимәлендәге Ғилми-белем биреү үҙәгенең төп партнерҙарының береһе булырына иҫәп тотабыҙ».
Илеш районында милли проект ярҙамында яңы клуб һалына
Башҡортостандың Илеш районы Ябалаҡ ауылында 300 урынға иҫәпләнгән яңы клуб төҙөлә.
Клубтан тыш, ошо бинала китапхана һәм балалар музыка мәктәбе була.
Проекттың смета хаҡы – 28 миллиондан ашыу.
Рәсәй президенты Владимир Путиндың ҡушыуы буйынса әҙерләнгән «Мәҙәниәт» милли проектын ғәмәлгә ашырыу һөҙөмтәһендә тиҙҙән Ябалаҡта яңы клуб үҙ ишектәрен асырға тейеш.
Төҙөлөш быйыл апрель айында башланған.
Ноябрҙә бинаны файҙаланыуға тапшырыу күҙаллана.
Әлеге ваҡытта төҙөүселәр ҡыйыҡ ябыу эштәре менән мәшғүл.
Бер үк ваҡытта клуб, музыка мәктәбе һәм китапхана өсөн кәрәкле ҡорамал, йыһаз һәм музыка ҡоралдары һатып алына.
«Ҡуйылған бурысты ваҡытында атҡарып сыға алырбыҙ тип ышанам, — тип белдерҙе Илеш районы хакимиәте башлығы Илдар Мостафин.
— Бының өсөн нигеҙ бар.
Төҙөлөш материалдары һәм квалификациялы кадрҙар менән тулыһынса тәьмин ителгәнбеҙ.
Һауа торошо ла төҙөүселәргә тотҡарлыҡһыҙ, тулы көскә эшләргә мөмкинлек бирә».
Башҡортостанда «Айыҡ ауыл» конкурсына һәр районда 50% кәм булмаған тораҡ пункттар йәлеп ителә
Өфөлә Башҡортостан Республикаһы хөкүмәте вице-премьеры Ленара Иванова етәкселегендә «Айыҡ ауыл 2020» республика конкурсын әҙерләү һәм уҙғарыу буйынса ойоштороу комитетының онлайн-ултырышы үтте.
«Башинформ» хәбәр иткәнсә, быйыл бүләк фонды 10 тапҡырға арттырыла.
«2019 йылғы конкурсҡа йомғаҡ яһағанда Башҡортостан Республикаһы башлығы Радий Хәбиров, конкурстың мөһимлеген баһалап, 2020 йылда уның бүләк фондын 10 тапҡырға арттырырға тәҡдим итте.
Был ошо конкурстың әһәмиәтле булыуын йәнә бер тапҡыр раҫлай», – тип билдәләне Ленара Иванова.
Бөтә донъя башҡорттары ҡоролтайы президиумы рәйесе Эльвира Айытҡолова конкурс положениеһындағы үҙгәрештәр хаҡында һөйләне.
Әйтәйек, 2020 йылда күберәк ауылдарҙы йәлеп итеү күҙаллана – һәр районда 50% кәм булмаған тораҡ пункт.
Тораҡ пункттарҙы ғәҙел баһалау өсөн конкурсҡа йомғаҡ ауылдарҙы түбәндәге категорияларға бүлеүҙе иҫәпкә алып яһала:
— эре — халҡы 3 меңдән ашыу;
— ҙур — 1-ҙән 3 мең кешегә тиклем;
— уртаса — 0 ,2-нән 1 мең кешегә тиклем;
— бәләкәй — 0,2 мең кешенән аҙыраҡ.
Шулай итеп, дүрт категория буйынса 12 еңеүсе билдәләнә.
Еңеүселәр Башҡортостан Республикаһы Хөкүмәте дипломдары, шулай уҡ Башҡортостан Республикаһы Торлаҡ-коммуналь хужалыҡ министрлығының һәм Башҡортостан Республикаһы Транспорт һәм юл хужалығы буйынса дәүләт комитетының тораҡ пункттарҙы төҙөкләндереү программаларына индереү хоҡуғына сертификаттар менән бүләкләнә.
Конкурсты ойоштороу буйынса саралар Башҡортостан Республикаһы башлығы грантына бойомға ашырыла.
20 июлдән муниципаль этапҡа ғаризалар ҡабул итеү, ә 1 августан «Айыҡ ауыл 2020» республика конкурсы башлана, шуға бәйле муниципаль этапта күберәк ауылдарҙы йәлеп итергә кәрәк», — тип билдәләне Эльвира Айытҡолова.
Өфөлә «Ростех» дәүләт корпорацияһы авиация кластерының һөнәри белем үҙәге төҙөлә
Өфөлә «Ростех» дәүләт корпорацияһы авиация кластерының һөнәри белем үҙәге төҙөлә башлай.
Өфө моторҙар эшләү берекмәһенең 95 йыллығын билдәләргә килгән ҡунаҡтар ҡатнашлығында ошо эштәргә старт бирелә.
Башҡортостанға эш сәфәре менән Рәсәйҙең сәнәғәт һәм сауҙа министры урынбаҫары Олег Бочаров, «Ростех» дәүләт корпорацияһы генераль директорының беренсе урынбаҫары Владимир Артяков, «Ростех»тың авиация кластерының индустриаль директоры Анатолий Сердюков, шулай уҡ авиация тармағының төп компаниялары — «Берләшкән двигателдәр эшләү корпорацияһы», «Рәсәй вертолеттары», «Технодинамика» етәкселәре килде, тип хәбәр ителә Башҡортостан Хөкүмәтенең рәсми сайтында.
Өфө аэропортында уларҙы республика башлығы Радий Хәбиров ҡаршы алды. Делегация вәкилдәре Өфө моторҙар эшләү берекмәһенең 95 йыллығына арналған тантаналы сараларҙа ҡатнаша.
Махсус ведомство-ара комиссия ултырышында Башҡортостан менән «Ростех» араһындағы артабанғы хеҙмәттәшлек мәсьәләләре тикшерелә.
Башҡортостанда күп балалы ғаилә Дим йылғаһы буйында ял иткәндә биш йәшлек улын юғалтҡан
Ике тәүлек дауамында Дим йылғаһында эҙләү-ҡотҡарыу операцияһы дауам итә.
Водолаздар һәм ирекмәндәр биш йәшлек малайҙы эҙләй.
15 июлдә бала ата-әсәһе, бер туғандары менән һыу буйында ял иткән.
Ата-әсәһе ҡарамаған.
Бәләкәстең әйберҙәре яр буйында ҡалған, ә малай үҙе эҙһеҙ юғалған.
Башҡортостандың Шишмә районы башлығы вазифаһын башҡарыусы Ришат Мансуров хәбәр итеүенсә, юғалған баланың әсәһе спиртлы эсемлектәр менән мауыҡҡан.
Урында Рәсәйҙең Ғәҙәттән тыш хәлдәр министрлығы хеҙмәткәрҙәре һәм башҡа компетентлы хеҙмәттәр эшләй.
1 августан рәсәйҙәр газға күберәк түләй башлай
1 августан Рәсәйҙә тәбиғи газға хаҡ арта. ФАС зәңгәр яғыулыҡ хаҡын индексациялау тураһында бойороҡто теркәне.
Халыҡ өсөн дә, сәнәғәт өсөн дә тариф яҡынса 3% арттырыла.
«Интерфакс» мәғлүмәттәре буйынса, газға хаҡты арттырыу 2020 йылдың апрелендә үк планлаштырылған. 1 июлдән тариф планына үҙгәрештәр индерелергә тейеш булған, ләкин бойороҡто әҙерләү оҙаҡҡа һуҙылған.
Ике йыл элек илдә ошондай хәл күҙәтелде: ул саҡта газға түләүҙе арттырыу 21 августа көсөнә инде.
Башҡортостандан 55 табип коронавирус менән көрәштә ярҙам итеү өсөн Ҡырғыҙстанға юллана
Башҡортостандан 55 табип коронавирус инфекцияһы менән көрәштә ярҙам итеү өсөн Ҡырғыҙстанға юллана, тип хәбәр итте һаулыҡ һаҡлау министры Максим Забелин Хөкүмәттә уҙған оператив кәңәшмәлә.
Табиптар бригадаһы шаршамбы, 22 июлдә, юлға сыға.
Уҙған шәмбе табиптар төркөмө Амур өлкәһендә өс аҙнанан ашыу эшләп ҡайтты.
Бынан алдараҡ республика табиптары Ҡарасәй-Черкес Республикаһына барҙы.
Бөгөнгә Ҡырғыҙстанда, coronavirus-control.ru порталы мәғлүмәттәре буйынса, 27 меңдән ашыу COVID-19 йоҡтороу осрағы теркәлгән.
Меңдән ашыу кеше инфекциянан вафат булған.
Ҡырғыҙстан донъяла сирлеләр һаны буйынса рейтингта 55-се урынды биләй.
Ғәҙәттән тыш хәлдәр министрлығы республикала йәшәүселәрҙе йәшен, ҡойма ямғыр һәм көслө ел тураһында иҫкәртә
Республика Ғәҙәттән тыш хәлдәр министрлығы мәғлүмәттәре буйынса, бөгөн кистән башлап һәм иртәгә, 21 июлдә, көн дауамында төбәктә ҡыҫҡа ваҡытлы ямғыр, йәшен, төньяҡ-көнсығышта төнгө сәғәттәрҙә ҡойма ямғыр көтөлә.
Елдең тиҙлеге сеундына 3-8 метр, йәшен ваҡытында секундына 15-20 метрға тиклем көсәйеүе ихтимал.
Һауа температураһы 20 июлдән 21-енә ҡарай төндә +13, +18, көндөҙ +24, +29 градус була, көньяҡ райондарҙа һауа +34 градусҡаса йылына.
Урыны менән көньяҡ райондарҙа ғәҙәттән тыш класлы янғын хәүефе һаҡлана.
Башҡортостанда карантин осоронда торлаҡ-коммуналь хужалыҡ өсөн түләү 82% кәмегән
Башҡортостанда апрель-май айҙарында коммуналь хеҙмәттәр өсөн түләү 82-83% тиклем кәмегән.
Дөйөм алғанда, йыл башынан алып һәм 17 июлгә тиклем түләү 97,2% тиклем тергеҙелгән.
Былтыр тәүге ярты йыллыҡта ошо күрһәткес 95,4% тәшкил иткән.
Был турала хөкүмәттәге оператив кәңәшмәлә вице-премьер һәм торлаҡ-коммуналь хужалыҡ министры Борис Беляев белдерҙе.
Ҡаты коммуналь ҡалдыҡтар менән эш итеү буйынса төбәк операторҙары алдында бурыс: «САХ» — 2,7 миллиард һум, «ЭкоСити» — 7 миллиард һум, «Дюртюлимелиоводстрой» — 17 миллиард һум, «Экология Т» компанияһы клиенттарының бурысы юҡ.
Июндә ҡаты коммуналь ҡалдыҡтарҙы сығарған өсөн аҡса йыйыу уртаса 86,8%, майҙа 70% тәшкил иткән.
Башҡортостан башлығы Радий Хәбиров халыҡҡа тәртип өсөн рәхмәт белдерҙе һәм иң ауыр айҙарҙа ла түләү системаһы тигеҙлеген юғалтманы, шуға торлаҡ-коммуналь хужалыҡтың эшләүен билдәләне.
Ул муниципалитет башлыҡтарына парктарҙы, ихаталарҙы, йәмәғәт биләмәләрен төҙөкләндереү эшен көсәйтергә ҡушты: «Был эш — халыҡтың торлаҡ-коммуналь хужалыҡ өлкәһенә сығымдарын кире ҡайтарыу».
Белорет дауаханаһының элекке баш табибы Евгений Кустовтың ниндәй вазифаға тәғәйенләнеүе билдәле булды
Белорет үҙәк район клиник дауаханаһының элекке баш табибы Евгений Кустов Башҡортостандың һаулыҡ һаҡлау министры урынбаҫары итеп тәғәйенләнде.
Был хаҡта 20 июлдә «Башинформ» агентлығына Башҡортостан Республикаһы Һаулыҡ һаҡлау министрлығының матбуғат секретары Софья Алешина хәбәр итте.
Евгений Кустов яңы вазифала медицина эшмәкәрлеге хәүефһеҙлеген һәм сифатын контролдә тотоу мәсьәләләре өсөн яуап бирә.
Иртәгәнән ул үҙ бурыстарын үтәй башлай.
«Башинформ» агентлығы хәбәр иткәнсә, кисә Евгений Кустов Белорет һәм коллегалары менән хушлашты.
Ул медицина учреждениеһы етәксеһе вазифаһын ҡалдырыуы тураһында социаль селтәрҙәге сәхифәһендә хәбәр итте.
Хәтерегеҙгә төшөрәбеҙ, Евгений Кустов майҙа Өфөлә Ғ.Ғ.Ҡыуатов исемендәге Республика клиник дауаханаһының баш табибы вазифаһын башҡарҙы.
Башҡортостанда бер аҙнала һыуҙа 35 кешенең ғүмере өҙөлгән
Оператив мәғлүмәттәр буйынса, уҙған аҙнала Башҡортостанда һыу объекттарында 35 кеше һәләк булған, уларҙың икәүһе – балалар.
Бынан тыш, ҡотҡарыусылар дүрт кешене эҙләй.
Был хаҡта 20 июлдә Башҡортостан Республикаһы хөкүмәтендәге оператив кәңәшмәлә Башҡортостан Республикаһының Ғәҙәттән тыш хәлдәр буйынса дәүләт комитеты рәйесе Фәрит Ғүмәров хәбәр итте.
«Һыуҙа бәхетһеҙ осраҡтарҙың артыуына ҡаршы көрәш барышында муниципалитеттар, Дәүләт комитеты, Башҡортостан Республикаһының Ғәҙәттән тыш хәлдәр министрлығы, эске эштәр органдары менән берлектә һыу объекттарында 3 230 иҫкәртеү рейды һәм патруллек уҙғарылды: 15 меңдән ашыу кеше, шул иҫәптән 3,5 меңгә яҡын ирекмән йәлеп ителде», — тине ведомство етәксеһе.
Уҙған аҙнала йәнә дүрт пляж асылды, тип өҫтәне ул.
«Башҡортостан Республикаһы махсус йыһазландырылған пляждар асыу буйынса Волга буйы федераль округында беренсе урынды биләй, икенсе урында – Һарытау өлкәһе.
Өсөнсө урын 25 пляж менән Мари Иле Республикаһында һәм Татарстанда», — тип өҫтәне Фәрит Ғүмәров.
Хәтерегеҙгә төшөрәбеҙ, 15 июлдә «Рәсәй» медиаүҙәгендә «Һыуҙа хәүефһеҙлек» темаһына ойошторолған онлайн матбуғат конференцияһында Башҡортостан Республикаһы хөкүмәте премьер-министры урынбаҫары Ирек Сәғитов һыуға батҡандарҙың 70 проценттан ашыуы ир-егеттәр булыуын билдәләне.
Республикала коронавирус таралыу 100 мең кешегә 156 осраҡ тәшкил итә
Башҡортостанда һуңғы тәүлектә COVID-19 йоҡтороуҙың 41 яңы осрағы теркәлгән.
Шулай итеп, сир йоҡтороусыларҙың дөйөм һаны — 6 348 кеше, тип хәбәр итте республика Һаулыҡ һаҡлау министрлығы етәксеһе Максим Забелин.
«Яңы коронавирус инфекцияһы таралыу 100 мең кешегә 156 осраҡ тәшкил итә.
Үҫеш темпы – 0,7%, — тине министр.
— 226 пациент стационарҙа һаулығын нығыта.
80 сирленең хәле — ҡәнәғәтләнерлек, 113-өнөң – уртаса ауырлыҡта, 33-ө – ауыр хәлдә (8-ҙе – яһалма һулыш алыу аппаратында).
1467 кеше амбулатор шарттарҙа дауалана».
Пандемия башланғандан алып Башҡортостанда 4 634 сирле яңы вирусты еңгән.
Һуңғы тәүлектә 11 пациент һауығып сыҡҡан.
Радий Хәбиров: «Коронавирус бер ҡайҙа ла китмәне».
Башҡортостанда битлек режимы һаҡлана
Башҡортостан башлығы Радий Хәбиров 20 июлдә Башҡортостан Республикаһы Хөкүмәтендә уҙған оператив кәңәшмәлә билдәләүенсә, коронавирус бер ҡайҙа ла китмәгән, төбәктә ағымдағы режим һаҡлана.
«Коронавирус бер ҡайҙа ла китмәне.
Эйе, үлем осраҡтары кәмей бара, бик ҡыуаныслы, әлбиттә, ләкин Башҡортостанда көн һайын бер нисә тиҫтә сирлене теркәйбеҙ.
Беҙҙә Учалы районында урынлашҡан психоневрология интернатында табылған сир сығанағына бәйле осраҡтар күбәйеп китте.
Ул бөтөрөлдө.
Коллегалар, был аҙнала беҙ бер тигеҙ барабыҙ.
Роспотребнадзор талаптарына ярашлы һәм ағымдағы хәлдән сығып, ошо режимды һаҡларға тәҡдим итәм.
Шул уҡ режимда эшләйбеҙ»,  — тине республика башлығы.
Битлек режимы бөтөп бара тиерлек, тип өҫтәне ул.
«Бының менән ризалашырға ярамай.
Шуға күрә беҙ кешеләрҙе нисек ошо осорҙа битлектә йөрөү, социаль дистанцияны һаҡлау кәрәклегенә ышандырыу хаҡында уйлашырбыҙ.
Йыйылырбыҙ, уйлашырбыҙ.
Мөмкин булған урында ҡағиҙәләрҙе үтәүгә әйләнеп ҡайтырбыҙ: халыҡҡа әүҙемерәк, йомшаҡ ҡына, мәжбүр итмәйенсә генә аңлатырбыҙ, — тине Радий Хәбиров.
— Коронавирус бер ҡайҙа китмәне.
Үҙ бурысыбыҙҙы тыныс ҡына үтәйбеҙ.
Һәр ваҡыт койка запасы булырға тейеш».
Өфөлә 300 объект туристарға күрһәтеү исемлегенә индерелә
Өфөлә өс йөҙ объектты туристарға күрһәтеү исемлегенә индереү планлаштырыла.
Башҡортостандың мәҙәни мираҫ объекттарын дәүләт һаҡлауы буйынса идаралығы Өфө хакимиәтенә Рәсәй Федерацияһы халыҡтарының баш ҡалала урынлашҡан әһәмиәтле тарихи һәм мәҙәни ҡомартҡыларын исемлеккә индереү тураһында тәҡдим менән сығыш яһаны.
Улар – Башҡортостандың үҙ ирке менән Рәсәйгә ҡушылыуының 400 йыллығы уңайынан төҙөлгән Дуҫлыҡ монументы, Салауат Юлаев һәйкәле, элекке Коммерция училищеһы (Ленин урамы, 61), шулай уҡ «Лаптев йорто» (Гоголь урамы, 27), «Изге Сергий ҡорамы» (Бехтерев урамы, 2) төбәк әһәмиәтендәге мәҙәни мираҫ объекттары һәм башҡалар.
Башҡортостандың ун районында дүртенсе класлы янғын хәүефе фаразлана
Башҡортостан урмандарында дүртенсе һәм бишенсе класлы янғын хәүефе фаразлана.
Рәсәйҙең Башҡортостан буйынса Ғәҙәттән тыш хәлдәр министрлығы хәбәр итеүенсә, Әлшәй, Архангел, Бәләбәй, Бүздәк, Дүртөйлө, Йылайыр, Кушнаренко, Стәрлебаш, Туймазы, Саҡмағош һәм Шишмә райондары биләмәһендә дүртенсе класлы янғын хәүефе көтөлә.
Хәйбулла, Күгәрсен, Көйөргәҙе, Мәләүез, Стәрлетамаҡ һәм Федоровка райондарында бишенсе класлы янғын хәүефе фаразлана.
Башҡортостан биләмәһендә тәүлек эсендә дөйөм 4,9 гектар майҙанда 7 янғын сыҡҡан, бер тәүлектә дөйөм 364,6 гектар майҙанда 7 сығанаҡ һүндерелгән.
Бөрйән, Белорет һәм Әбйәлил райондары биләмәһендә дөйөм 2774,9 гектар майҙанда туғыҙ тәбиғәт янғыны дауам итә.
Быйыл янғын хәүефе миҙгеле башланғандан алып дөйөм 3898,89 гектар майҙанда 109 тәбиғәт янғыны сығанағы теркәлгән (уҙған йылдың ошо осоро менән сағыштырғанда – 143 сығанаҡ, 34 сығанаҡҡа аҙыраҡ).
Рәсәйҙә даими рейстар менән ҡайтыусылар өсөн мотлаҡ изоляция ғәмәлдән сығарыла
Рәсәйҙә һауа бәйләнешен тергеҙеү планлаштырылған илдәрҙән даими һауа рейстары менән Рәсәй Федерацияһы биләмәһенә ҡайтыусылар өсөн 2020 йылдың 15 июленән изоляция ғәмәлдән сығарыла, тип хәбәр итте Роспотребнадзор.
Сил ил граждандарына Рәсәйгә килер алдынан өс календарь көн алда коронавирусҡа тапшырылған тикшереү һөҙөмтәләрен күрһәтергә кәрәк.
Әгәр ундай документ булмаһа, ҡайтҡандан һуң тикшерелеү өсөн өс көн бирелә.
Рәсәй граждандарына рейсҡа теркәлгәндә Дәүләт хеҙмәттәре порталында махсус форманы тултырыу, өс көн эсендә унда тест һөҙөмтәләрен яҙыу мотлаҡ.
Шуны билдәләп үтәйек: сит ил дәүләттәренән махсус сығарыу рейсы менән ҡайтыусылар һәм ҡайтҡандар өсөн изоляция ғәмәлдә ҡала.
Ләйсән Үтәшева тыуған төйәге Башҡортостанға ял итергә ҡайтҡан
Билдәле спортсы һәм популяр телевидение алып барыусыһы Ләйсән Үтәшева тыуған яғына ял итергә ҡайтҡан.
Үҙенең отпускын ул Әлшәй районы Раевка ауылында үткәрә.
«Йыл һайын тиерлек йәй көнө яҡындарым янына Башҡортостанға ҡайтам!
Быйылғы йыл бөтәһе өсөн дә үҙенсәлекле!
Тыуған яҡтарыма ял итергә ҡайттым.
Көс туплау урыны булды, бар һәм булыр – Раевка!
Күлдәр, баҡса, ҡый үләндәре менән көрәш, балыҡ тотоу, мунса, ҡымыҙ, бал һәм яҡындарым менән усаҡ янында һөйләшеп ултырыу», — тип яҙған Ләйсән инстаграмда.
Йондоҙ тыуған яғында төшкән фотоһын да ҡуйған.
Башҡортостанда мәғариф министры 25 июлдә мәктәптә сығарылыш кисәләренең нисек үтәсәге хаҡында һөйләне
Шәмбе, 25 июлдә, Башҡортостанда мәктәп тамамлаусылар өсөн сығарылыш кисәләре ойошторола.
Республиканың мәғариф һәм фән министры Айбулат Хажин матбуғат конференцияһында уның нисек үтәсәге хаҡында һөйләне.
«Сығарылыш кисәләрен ойошторғанда, беренсенән, барлыҡ санитар-эпидемиологик талаптар үтәлергә тейеш.
Ошондай саралар менән балаларға йәки уҡытыусыларға коронавирус йоҡтороу мөмкинлегенә юл ҡуйырға тейеш түгелбеҙ.
Сир сығанағы барлыҡҡа килһен өсөн аҙ ғына мөмкинлек тә булмаһын.
Икенсенән, башлыҡтың указында билдәләнеүенсә, сарала 50-нән артыҡ кеше ҡатнаша алмай.
Беҙ быны иҫәпкә алырбыҙ.
Өсөнсөнән, быйыл уҡыусыларға һәм уларҙың ата-әсәләренә мәҙәни һәм дөйөм туҡланыу урындарына барыуҙан баш тартырға кәңәш бирәбеҙ.
Сөнки унда битлек режимы ла, дистанцияны һаҡлау талабы ла үтәлмәй», — тине министр.
Бөгөн Өфө хакимиәтендәге оператив кәңәшмәлә COVID-19 буйынса пандемия арҡаһында баш ҡала мәктәптәрендә сығарылыш кисәләре уҙғарылмауын хәбәр иттеләр.
Республикала был аҙнала ямғырлы һәм эҫе булмаған һауа торошо көтөлә
Башҡортостанда был аҙнала ямғырлы һәм эҫе булмаған һауа торошо көтөлә.
Алдағы көндәрҙә синоптиктар һауа шарттарының боҙолоуын вәғәҙәләй.
22 һәм 23 июлдә ямғыр, урыны менән йәшен, көслө ҡойма ямғыр, урыны менән боҙ-борсаҡ яуыуы фаразлана.
Күк күкрәгәндә елдең тиҙлеге секундына 17-22 метрға тиклем етеүе ихтимал.
Төндә һәм иртән томан, күреү мөмкинлеге — 500-1000 метр.
Һауа температураһы төндә 10-15 градус, урыны менән 9 градусҡаса, көндөҙ 19-25 градус булыуы көтөлә.
Киләһе аҙнаның башында ошондай һауа торошо һаҡлана.
Башҡортостандың Ауырғазы районында хаҡы 4,5 миллиард һумлыҡ һөтсөлөк фермаһы төҙөлә
Фото: Башҡортостан башлығының матбуғат хеҙмәте
Бөгөн Башҡортостан башлығы Радий Хәбиров эш сәфәре менән Ауырғазы районына барҙы.
Бында республика етәксеһе «Урожай» компаниялар төркөмөнөң инвестиция проекттарын тормошҡа ашырыу барышы менән танышты.
Ишле ауылында Радий Хәбиров 6 530 баш эре малға иҫәпләнгән һөтсөлөк фермаһы төҙөлөшөн ҡараны.
Был – республикала тормошҡа ашырылған һөт малсылығы өлкәһендәге иң күләмле проект. 2018 йылдың декабрендә ул «Инвестиция сәғәте»ндә хуплау тапты.
Инвестицияларҙың дөйөм күләме – 4,5 миллиард һумдан ашыу.
Уҙған йылда аграрийҙар 1 200 башҡа иҫәпләнгән малсылыҡ комплексының беренсе сиратын сафҡа индерҙе.
Республика Төбәк фонды аша займ биреп, проектҡа ярҙам күрһәтте.
Киләһе ике йылда бында 5 000 баштан ашыу һауын көтөүе өсөн һыйыр, быҙау аҙбарҙары, һауыу-һөт блогы һәм башҡа өҫтәмә биналар һалыу планлаштырыла.
Башҡортостан Республикаһы вице-премьеры – ауыл хужалығы министры Илшат Фәзрахманов һүҙҙәренсә, комплекс проект ҡеүәтенә сығыу менән Башҡортостан ҙур күләмдә тауар һөтөн етештерә алырға, ә республикала һауын көтөүен үҫтереү буйынса заманса компетенциялар үҙәге барлыҡҡа килергә тейеш.
Радий Хәбиров компания етәкселеге менән һөт һатыу мәсьәләләрен, дәүләт ярҙамы сараларын тикшерҙе һәм «Инвестиция сәғәт»ттәренең береһендә холдингты артабан үҫтереү мөмкинлектәрен ҡарарға тәҡдим итте.
«Беҙ алдыбыҙға Рәсәйҙә һөт етештереү буйынса алдынғы булыу бурысын ҡуйҙыҡ.
Беҙ – аграр биләмә, беҙҙә ауыл хужалығы көслө.
Башҡортостан өсөн һөт малсылығы – төп йүнәлештәрҙең береһе», — тип билдәләне Радий Хәбиров.
Пандемия башланғандан алып Башҡортостанда 6386 COVID-19 осрағы теркәлгән
Һуңғы мәғлүмәттәр буйынса, Башҡортостанда 6 386 коронавирус инфекцияһы осрағы теркәлгән.
Тәүлек эсендә төбәктә сирлеләр 38-гә артҡан, тип хәбәр ителә стопкоронавирус.рф сайтында.
6 386 кешенең 4 697-һе һауыҡҡан.
Уларҙың 60-ы һуңғы тәүлектә һауығып сыҡҡан.
Тәүлек эсендә Башҡортостанда коронавирус инфекцияһынан вафат булыусылар юҡ.
Пандемия башланғандан алып илдә бөтәһе 783,3 меңдән ашыу COVID-19 йоҡтороу осрағы теркәлгән, уларҙың 562,4 меңгә яҡыны һауыҡҡан.
12,6 мең кеше яҡты донъя менән хушлашҡан.
Һуңғы тәүлектә Рәсәйҙә 5,9 мең тиерлек коронавирус инфекцияһы осрағы асыҡланған, 8,8 мең самаһы кеше һауыҡҡан, 153-ө вафат булған.
2020 йылдың 15 июленән һуң тыуған балаларға СНИЛС юллау талап ителмәй
Ата-әсәләргә 2020 йылдың 15 июленән һуң тыуған балаларға СНИЛС юллау талап ителмәй, тип билдәләнеләр Пенсия фондының Башҡортостан буйынса бүлексәһендә.
Рәсәй Пенсия фонды балаға СНИЛС-ты әсәнең Шәхси кабинетына ебәрә.
Бындай сервис Дәүләт хеҙмәттәре порталында бойомға ашырыла.
«Рәсәй Пенсия фондының мәғлүмәт системаһында ЗАГС реестрынан бала тыуыу тураһында мәғлүмәт килгәс, автоматик рәүештә сабыйҙың шәхси иҫәп номеры рәсмиләштерелә һәм Берҙәм дәүләт хеҙмәттәре порталында әсәнең Шәхси кабинетына ебәрелә, — тип асыҡлыҡ индерҙеләр Рәсәй Пенсия фондының Башҡортостан буйынса бүлексәһендә.
— Был сервисҡа Берҙәм дәүләт хеҙмәттәре порталында теркәлгән ата-әсәләр инергә мөмкин.
Электрон почта йәки SMS буйынса СНИЛС тураһында хәбәр алыу өсөн шәхси кабинетта тейешле көйләгесте һайларға кәрәк».
15 июлдә файҙаланыуға тапшырылған яңы сервис эшләй башлағандың тәүге көнөндә Дәүләт хеҙмәттәре порталында әсәләрҙең шәхси кабинетына тотош Рәсәй буйынса 5 300 баланың СНИЛС-ы тураһында мәғлүмәт ебәрелде.
Баланы тәрбиәгә алған ғаиләләр өсөн СНИЛС юллауҙың элеккесә ғариза биреү тәртибе һаҡлана, сөнки кәрәкле мәғлүмәттәрҙе тәрбиәгә алыусылар үҙҙәре генә бирә ала.
Берҙәм дәүләт хеҙмәттәре порталында теркәлеү тураһында тулыраҡ мәғлүмәтте бында белергә мөмкин.
23 июлгә тиклем Башҡортостандың федераль конкурста ҡатнашҡан турпроекттары өсөн тауыш бирергә кәрәк
Башҡортостандан ике проект Рәсәйҙә туристик-рекреация кластерҙары ойоштороу, экотуризмды үҫтереү өсөн федераль конкурста ҡатнаша һәм Стратегик башланғыстар агентлығы грантына һәм профессиональ ярҙамына дәүә итә.
Ошондай кластерҙар булдырыуҙың төп маҡсаты – туристар ағымын яйға һалыу.
Бындай ҡараш антропоген йөкләмәне бер тигеҙ бүлергә, биләмәләр менән грамоталы идара итергә һәм берҙәм туристик маршруттар селтәрен булдырырға мөмкинлек бирә.
Беҙҙең республиканан «Ҡөҙрәтле Ирәмәл» (уға «Ирәмәл» тәбиғәт паркы һәм «Уралтау» дәүләт тәбиғәт заказнигы биләмәләре инде), шулай уҡ «Башҡортостан йөрәге» проекттары тәҡдим ителде.
Ул төбәк әһәмиәтендәге «Еҙем» паркын, федераль әһәмиәттәге «Башҡортостан» милли паркын, Торатауҙы, Толпар шыршылыҡтарын, «Киндерле-Леднев-Октябрьская» мәмерйә системаһын, Туғар һалған күлен, Аҫҡын боҙ мәмерйәһен үҙ эсенә ала.
Кластерҙар өсөн тауыш биреү 13 июлдә башланды. Ул 23 июлдә тамамлана.
Тауыш биреү өсөн https://priroda.life  сайтына инергә (быны теләһә ниндәй социаль селтәрҙә аккаунт йәки электрон почта аша эшләргә мөмкин), География бүлегендә картала Башҡортостан Республикаһын, кластерҙы һайларға һәм тауыш бирергә кәрәк.
Күп балалы ата-әсәләр балаларына 18 йәш тулғансы үҙҙәренә уңайлы ваҡытта отпуск алырға мөмкин
Өс һәм унан күберәк балаһы булған хеҙмәткәрҙәр өлкән балаһына 18 йәш тулғансы үҙҙәренә уңайлы ваҡытта отпуск алырға мөмкин.
Башҡортостан Дәүләт Йыйылышы тейешле федераль закон проектын Дәүләт Думаһына индерҙе.
«Әлеге ваҡытта күп балалы хеҙмәткәрҙәргә өлкән балаһы 12 йәшкә еткәнсе отпуск алыу өсөн уңайлы ваҡыт һайлау хоҡуғы бирелә, – тип аңлатма бирҙе Дәүләт Йыйылышы рәйесе Константин Толкачев.
– Ләкин 12 йәштә баланың хоҡуҡи статусы үҙгәрмәй.
Ғаилә бала бәлиғ булғансы күп балалы тигән статусын һаҡлай. Был осорҙа ғаиләнең дәүләт билдәләгән хоҡуҡтар менән файҙаланыу мөмкинлеге булырға тейеш.
Беҙ ошо льготаның көсөн оҙайтырға тәҡдим итәбеҙ».
Хеҙмәт ҡануниәтенә тәҡдим ителгән төҙәтмә йәмғиәттә ишле ғаиләнең статусында ыңғай сағылыш табыр, тип иҫәпләйҙәр парламентта.
Республикала ике шәфҡәт туташын моргҡа бикләп ҡуйған Архангел үҙәк район дауаханаһының баш табибы эштән киткән
Архангел районының Үҙәк район район дауаханаһында баш табип Людмила Хәтмуллина үҙ теләге менән эштән китеү тураһында ғариза яҙған.
Был хаҡта үҙ сығанағына һылтанма менән «Медиакорсеть» баҫмаһы хәбәр итте.
Хәтерегеҙгә төшөрәбеҙ, майҙа Архангел үҙәк район дауаханаһы шәфҡәт туташтары сирле пациент менән бәйләнешкә ингәндән һуң уларҙы моргҡа бикләп ҡуйыуҙары тураһында белдерҙе.
Киң мәғлүмәт саралары уларҙың ғәҙәти булмаған обсерваторҙа төн үткәреүҙәре хаҡында яҙып сыҡты.
Ләкин ул саҡта баш табип был мәғлүмәтте кире ҡағып, хеҙмәткәрҙәрҙең морг менән бер бинала урынлашҡан бактериологик лабораторияла ҡуныуҙарын әйтте.
Китер алдынан баш табип коллектив менән осрашып торманы.
Тиҙҙән яңы етәксе менән таныштырырға тейештәр.
Сочиҙа «Бөтә Рәсәй» заманса журналистика форумы ойошторола
19-25 сентябрҙә Сочиҙа XXIV фестиваль — «Бөтә Рәсәй-2020» заманса журналистика форумы була.
Унда Рәсәйҙең барлыҡ төбәктәренән, шул иҫәптән Башҡортостандан журналистар, шулай уҡ сит ил журналистары ҡатнаша.
Фестиваль журналистарға юғары оҫталыҡҡа эйә булған һәм халыҡ араһында танылған коллегалары менән осрашыу мөмкинлеге биргән илдең сәйәси һәм мәҙәни тормошонда әһәмиәтле ваҡиға булып тора.
Докладсылар һәм эксперттар сифатында абруйлы сәйәсмәндәр, ғалимдар, мәҙәниәт эшмәкәрҙәре сығыш яһай.
Фестиваль майҙансыҡтарында оҫталыҡ дәрестәре, лекциялар уҙғарыла, ҡыҙыҡлы дискуссиялар ойошторола.
Сара «Жемчужина» ҡунаҡханаһында була.
Фестиваль программаһында – көнүҙәк темаларға дискуссиялар, яңы киң мәғлүмәт саралары проекттары менән таныштырыу, билдәле публицистарҙың оҫталыҡ дәрестәре, түңәрәк өҫтәлдәр, күргәҙмәләр, танылған фән һәм мәҙәниәт эшмәкәрҙәре менән осрашыуҙар.
Башҡортостандың өс дауаханаһында коронавирус буйынса карантин индерелгән
Башҡортостандың өс дауаханаһында коронавирус буйынса карантин индерелгән, тип хәбәр итте Роспотребнадзор.
Ғ.Ғ.Ҡыуатов исемендәге Республика клиник дауаханаһының акушер-гинекология бүлегендә 8 июлдән сикләү саралары ғәмәлдә булыуы хаҡында яҙғайны «Башинформ».
17 июлдән Республика клиник туберкулезға ҡаршы диспансерҙың реанимация бүлегендә һәм операция блогында, Үрге Тәтешле Үҙәк район дауаханаһының терапия бүлегендә карантин ғәмәлдә.
Республикала уҡытыусыларға коронавирус шарттарында Берҙәм дәүләт имтиханында эшләгән өсөн өҫтәмә түләү индереү күҙаллана
Башҡортостанда уҡытыусылар һәм Берҙәм дәүләт имтиханын ойоштороусылар республиканан бер тапҡыр бирелә торған түләү алыуы мөмкин.
Республика Мәғариф министрлығы документ проектын әҙерләй, уға ярашлы, уҡытыусылар COVID-19 таралыуы шарттарында Берҙәм дәүләт имтиханында ҡатнашыуына ҡарап, 2-нән 4 мең һумға тиклем аҡса алыуы ихтимал.
Документ проектында әйтелгәнсә, имтихан үткәреү пункттары етәкселәре, Берҙәм дәүләт имтиханын уҙғарыуҙы контролдә тотҡан дәүләт имтихан комиссияһы ағзалары, муниципаль координаторҙар, аудиторияларҙағы ойоштороусылар, программа тәьминәте менән эшләү буйынса техник белгестәр, Башҡортостан Республикаһы Мәғарифты үҫтереү институтының Төбәк мәғлүмәт эшкәртеү үҙәге директоры һәм директор урынбаҫары 4 мең һум алыуы мөмкин.
Республика конфликт комиссияһы һәм республика фән комиссиялары рәйестәренә, рәйес урынбаҫарҙарына, секретарҙарына, ағзаларына бер тапҡыр 2500 һум түләргә тәҡдим ителә.
Аудиториянан тыш ойоштороусыларға, һаулыҡ мөмкинлектәре сикле уҡыусыларға, уҙған йылдарҙа мәктәп тамамлаусыларға техник ярҙам күрһәткән ассистенттарға, Төбәк мәғлүмәт үҙәге хеҙмәткәрҙәренә – 2000 һум.
Шуны билдәләп үтәйек: республика башлығы указы проекты әҙерләнә һәм ғәмәлдәге документ булып һаналмай.
Ҡазандың Кариев исемендәге Йәш тамашасы театры Мостай Кәримдең «Оҙон-оҙаҡ бала саҡ» спектаклен сәхнәләштерә
Кариев исемендәге Ҡазан татар дәүләт йәш тамашасы театры Мостай Кәримдең «Оҙон-оҙаҡ бала саҡ» повесы буйынса спектаклдең премьераһын әҙерләй.
Уны билдәле башҡорт режиссеры, Салауат башҡорт драма театрының баш режиссеры Илсур Ҡаҙаҡбаев сәхнәләштерә.
Повесты уҡыу 10 августан һуң башлана.
Премьера быйыл октябргә билдәләнгән.
«Эйе, мине Кариев исемендәге театрға саҡырҙылар.
Был театрҙа минең тәүге тәжрибәм. Хәйер, беҙҙең хеҙмәттәшлек күптән башланды: уларҙың баш режиссеры Ринат Әйүпов Салауатта Мостай Кәримдең «Беҙҙең өйҙөң йәме» повесы буйынса спектакль ҡуйҙы, — тип хәбәр итте Илсур Ҡаҙаҡбаев «Башинформ» агентлығына.
— «Оҙон-оҙаҡ бала саҡ» повесы буйынса спектаклдең концепцияһы тураһында әлегә уйлайбыҙ, элекке сәхнәләштереүҙәрҙе ҡабатламаҫҡа, ниндәйҙер яңылыҡ индерергә теләйбеҙ».
Режиссер әйтеүенсә, спектаклдең ижади төркөмөндә башлыса өфөләр эшләй  — Ғафури исемендәге Башҡорт драма театрының ҡуйыусы рәссамы Альберт Нестеров, хореограф Ольга Даукаева, композитор Магуля Мезинова һәм Әлмәттән рәссам-яҡтыртыусы Илшат Саяхов.
Тәүлек эсендә Башҡортостанда тағы 40 кеше коронавирус менән ауырып киткән
Башҡортостанда 22 июлгә 6 426 коронавирус инфекцияһы осрағы теркәлгән.
Бер тәүлектә республикала сирлеләр һаны 40-ҡа артҡан, тип хәбәр ителә стопкоронавирус.рф сайтында.
6 426 сирленең 4 763-ө һауыҡҡан.
Уларҙың 66-һы – һуңғы тәүлектә.
Тәүлек эсендә Башҡортостанда коронавирус инфекцияһынан вафат булғандар теркәлмәгән һәм элеккесә 21 кеше тәшкил итә.
Пандемия башланғандан алып Рәсәйҙә бөтәһе 789,2 меңгә яҡын COVID-19 осрағы асыҡланған.
Уларҙың 5,8 меңдән ашыуы — һуңғы тәүлектә.
Ошо ваҡыт эсендә 572 меңдән күберәк кеше һауыҡҡан, уларҙың 9,7 мең самаһы – уҙған тәүлектә.
12,7 меңдән ашыу кеше донъя ҡуйған.
Уларҙың 165-е — һуңғы тәүлектә.
Республика ЮХХДИ-да — кадрҙар үҙгәреше
Фото: Башҡортостан Республикаһының Юл хәрәкәте хәүефһеҙлеге дәүләт инспекцияһы
Башҡортостан Дәүләт инспекцияһында кадрҙар үҙгәрҙе.
22 июлдә социаль селтәрҙә Башҡортостан Республикаһы Юл хәрәкәте хәүефһеҙлеге дәүләт инспекцияһы етәксеһе Динар Ғилметдинов яңы тәғәйенләү тураһында хәбәр итте.
«Башҡортостан Республикаһы буйынса эске эштәр министры бойороғо менән Бөрйән районының Юл хәрәкәте хәүефһеҙлеге дәүләт инспекцияһы начальнигы вазифаһына полицияның өлкән лейтенанты Рафаэль Мостафин тәғәйенләнде», — тип хәбәр итте ведомство етәксеһе.
Рафаэль Мостафин эске эштәр органдарында хеҙмәт итеүен 2006 йылда Өфөнөң юл-патруль хеҙмәте полкында башлай.
2016 йылдан Рәсәй Эске эштәр министрлығының Бөрйән районы буйынса бүлегенең ЮХХДИ бүлексәһендә юл-патруль хеҙмәте инспекторы һәм өлкән юл-патруль хеҙмәте инспекторы вазифаһында эшләй.
Башҡортостанда тағы бер дауахана хеҙмәткәрҙәре коронавирус менән эшләгән өсөн аҡса алды
Башҡортостанда тағы бер дауахана хеҙмәткәрҙәре прокуратура ҡыҫылғандан һуң коронавируслы пациенттар менән эшләгән өсөн аҡса алды.
Дүртөйлө район-ара прокуратураһы үҙәк район дауаханаһы медицина хеҙмәткәрҙәренең хоҡуҡтарын үтәүҙе тикшерҙе.
Асыҡланыуынса, медицина учреждениеһының, шул иҫәптән ашығыс медицина ярҙамының 54 хеҙмәткәре яңы коронавирус инфекцияһы йоҡторған пациенттар менән эшләгән өсөн дәртләндереү рәүешендәге түләүҙәр алмаған.
Президент указына ярашлы, әгәр бер ай эсендә уларҙа коронавирус инфекцияһы раҫланған бер генә пациент булһа ла, бындай хеҙмәткәрҙәргә 25-80 мең һум түләнергә тейеш.
Прокурор күрһәтмәһен ҡарау һөҙөмтәләре буйынса дауахана хеҙмәткәрҙәренең хоҡуҡтары тергеҙелде, уларға 1,1 миллион һумдан ашыу аҡса күсерелде, биш вазифалы кеше дисциплинар яуаплылыҡҡа тарттырылды.
Сибайҙа ҡалаға нигеҙ һалыусыларға һәйкәл барлыҡҡа килә
Фото: «Сибайский рабочий» гәзите
Сибайҙа ҡалаға нигеҙ һалыусыларға һәйкәл барлыҡҡа килә.
Ул ҡаланың юбилейына бүләк булырға тейеш, тип хәбәр итә «Сибайский рабочий» гәзите.
Таусылар проспектының үҙәк аллеяһында ремонт эштәре бара.
Куранттарҙың корпусы буятылған.
Иҫке асфальт алына, ваҡ таш түшәлә, парк яҡтыртҡыстары ҡуйыла.
Бронзанан ҡойолған скульптура композицияһы төҙөүсе ҡатын-ҡыҙ һәм таусы ир-егет һындарынан (бейеклеге 2,3-2,5 метр), импровизацияланған шахта күтәргесе рәүешендәге стеланан тора (5,5-6 метр).
Постаменттың йөҙлөгөн урындағы һоро һәм алһыу төҫтәрҙәге граниттан эшләү күҙаллана.
Яңы һәйкәл өҫтөндә сибайҙарға Таусылар проспекты менән Белов урамы киҫелешендәге скверға ҡуйылған Башҡорт полктарына – 1812 йылғы Ватан һуғышында ҡатнашыусыларға арналған монумент буйынса билдәле Мәскәү скульпторы Вадим Кириллов эшләй.
Башҡортостан ҡурсаулығында янғын һүндерелде
Башҡортостандың урман хужалығы министры Марат Шәрәфетдинов Урал аръяғы урмандарын һауанан күҙәтте.
Ул республикала урман янғындары менән бәйле хәл тураһында хәбәр итте.
Төп яңылыҡ — кисә киске сәғәт 10-сы 20 минутҡа Башҡортостан ҡурсаулығында янғын һүндерелде.
Көн дауамында алты янғын һүндерелде, уларҙың икәүһе — Әбйәлил, икәүһе — Белорет һәм береһе Мәләүез райондарында.
Белорет һәм Бөрйән райондарында өс янғынды һүндереү тамамланып килә.
Тораҡ пункттарға хәүеф янамай.
Киске 9-сы 30 минутҡа Белорет районындағы янғындар урынында яуым-төшөм булманы, йәнә йәшен үтте.
Утты һүндереү өсөн 286 кеше һәм 64 берәмек техника йәлеп ителде.
Республика аграрийҙары 1,2 миллион тоннаға яҡын сенаж әҙерләгән
Республика райондарында 1 миллион 176 мең тонна сенаж әҙерләнгән. Башҡортостан Республикаһы Ауыл хужалығын консультациялау үҙәгенең 21 июлгә мәғлүмәттәре шундай.
Былтыр ошо көнгә күрһәткес өстән бер өлөшкә аҙыраҡ булған.
Бөтәһенән дә күберәк ҡышҡылыҡҡа һутлы мал аҙығын Дүртөйлө һәм Илеш райондары аграрийҙары әҙерләгән – һәр береһендә 81 мең тонна.
Бесән әҙерләү буйынса 45,2 мең тонна күрһәткесе менән Хәйбулла районы алда бара.
Башҡортостанда бөтәһе 697 мең тонна тупаҫ аҙыҡ һалынған.
Ҡышҡылыҡҡа мал аҙығы менән тәьмин ителеш кимәле һәр шартлы баш малға 16,5 центнерға еткән, тип белдерҙеләр Башҡортостан Ауыл хужалығы министрлығының матбуғат хеҙмәтендә.
Республика музейҙарында «Туған тел илселәре» акцияһын төшөрөү башланды
Башҡортостан Республикаһының Мәғариф һәм фән министрлығы Башҡортостан Республикаһының Мәҙәниәт министрлығы һәм Бөтә донъя башҡорттары ҡоролтайы менән берлектә «Туған тел илселәре» республика акцияһын үткәрә.
Уның барышында Башҡортостан Республикаһы музейҙарында мәктәп йәшендәге балалар менән башҡорт телен, башҡорт халҡының мәҙәниәтен өйрәнеү буйынса дәрестәр ойошторола.
Акция онлайн форматта 2020 йылдың 25 декабренә тиклем дауам итә.
Республика акцияһы барышында Башҡортостан музейҙарында интерактив дәрестәрҙе төшөрөү башланды.
Тәүге роликтар Баймаҡ районы Темәс ауылында Темәс тарих-тыуған яҡты өйрәнеү музейында һәм Күгәрсен районы Туйымбәт ауылында Зәйнәб Биишеваның йорт-музейында башланды.
Сиратта  — 112-се Башҡорт кавалерия дивизияһында киләһе дәресте төшөрөү.
Дәрестәрҙе «Туған тел донъяһы» сайтында ҡарарға мөмкин.
«Проект уҡытыусылар, балалар һәм өлкәндәр араһында хуплау табыр, шулай уҡ тыуған төйәктең тарихын һәм мәҙәниәтен өйрәнеү өсөн сығанаҡ булып хеҙмәт итер тип ышанабыҙ», — тип билдәләне Башҡортостан Республикаһы Мәғариф министрлығының Милли мәғариф идаралығы етәксеһе Булат Зиннуров.
Башҡортостандың Урал аръяғында яуым-төшөмдөң айлыҡ нормаһынан 160% яуған
Башҡортостандың Урал аръяғында яуым-төшөмдөң айлыҡ нормаһынан 160% яуған, тип хәбәр итә Башгидромет.
22 июлдә көндөҙ һәм 23-өндә төндә республикала бөтәһе 2-нән алып 82 миллиметрға тиклем яуым-төшөм яуған.
Көньяҡ-көнсығыш райондарҙа көслө һәм дауамлы ямғырҙар башланған.
Иҫке Собханғолда – 40 миллиметр, Туҡанда – 42 миллиметр, Кананикольскийҙа – 64 миллиметр, Сибайҙа – 53 миллиметр, Аҡъярҙа – 60 миллиметр, Йылайырҙа 82 миллиметр билдәләнгән.
Республиканың төньяҡ-көнбайыш яртыһында яуым-төшөм 2-нән 15 миллиметрға тиклем тәшкил иткән.
23 июлдә көн дауамында көслө яуым-төшөм зонаһы төбәктең төньяғына, төньяҡ-көнбайышына күсә, тип хәбәр итә синоптиктар.
Алдағы ике көндә Башҡортостандағы һауа торошона Ҡара диңгеҙ циклон дауылы йоғонто яһай.
Айырыуса республиканың төньяғында яуым-төшөмдөң күп булыуы көтөлә.
Өфөлә Юл хәрәкәте хәүефһеҙлеге дәүләт инспекцияһы «Трактор» махсус операцияһын уҙғара
Фото: Өфөнөң Юл хәрәкәте хәүефһеҙлеге дәүләт инспекцияһы
Өфө биләмәһендә ЮХХДИ-һы хеҙмәткәрҙәре Үҙйөрөшлө машиналарҙың һәм башҡа төр техниканың техник торошон күҙәтеү буйынса дәүләт инспекцияһы менән берлектә «Трактор» махсус операцияһын уҙғара.
«Саралар хоҡуҡ боҙоуҙарҙы иҫкәртеү, кешеләрҙең һаулығын һәм именлеген тәьмин итеү, тракторҙарҙы, үҙйөрөшлө юл-төҙөлөш һәм башҡа машиналарҙы файҙаланғанда тирә-яҡ мөхитте һаҡлау өсөн ҡабул ителде», — тип асыҡлыҡ индерҙеләр баш ҡала Дәүләт автоинспекцияһының матбуғат хеҙмәтендә.
Ведомство хеҙмәткәрҙәре теркәү ҡағиҙәләрен үтәүҙе, техник тикшереүҙең, дәүләт билдәләренең һәм трактор, үҙйөрөшлө юл-төҙөлөш машиналары менән идара итеүгә рөхсәттең, идара итеүгә таныҡлыҡтың (тракторсы-машинист таныҡлығы) булыуын тикшерә.
Иҫкәртеү саралары 14 авгусҡа тиклем дауам итә.
Республикала COVID-19 йоҡтороусылар һаны 6 463-кә еткән
Башҡортостанда коронавирус эпидемияһы башланғандан алып 6 463 сирле теркәлгән.
Тәүлек эсендә улар 37-гә артҡан, тип хәбәр ителә стопкоронавирус.рф сайтында.
Коронавирус менән ауырыған 6 463 кешенең 4 775-е һауыҡҡан.
Уларҙың 12-һе һуңғы тәүлектә һауығып сыҡҡан.
Башҡортостанда һуңғы тәүлектә коронавирус инфекцияһынан вафат булыусылар теркәлмәгән, уларҙың дөйөм һаны 21-гә еткән.
Рәсәй төбәктәрендә бөтәһе 795 меңдән ашыу сирле асыҡланған, уларҙың 5,8 меңе — һуңғы тәүлектә. 580 меңдән күберәк кеше һауыҡҡан.
Уларҙың 8,2 меңе — тәүлек эсендә.
Эпидемия башланғандан алып илдә бөтәһе 12,9 мең сирле донъя ҡуйған, уларҙың 147-һе – һуңғы тәүлектә.
Башҡортостандың 25 уҡыусыһы рус теленән Берҙәм дәүләт имтиханында 100 балл йыйған
Башҡортостандың 25 уҡыусыһы рус теленән Берҙәм дәүләт имтиханында 100 балл йыйған, тип хәбәр иттеләр Мәғариф министрлығынан.
Былтыр йөҙ балға яҙылған эштәр күпкә аҙыраҡ булған – алты кеше генә иң юғары балл алған.
Имтиханда бөтәһе 16 563 кеше ҡатнашҡан. 3 630 кеше үҙҙәренең эше өсөн 81 һәм унан юғарыраҡ балл алған.
Быйыл рус теленән имтиханда уртаса тест балы 70,4 тәшкил иткән.
Хәтерегеҙгә төшөрәбеҙ, ҡатнашыусылар һанын кәметеү өсөн рус теленән имтихан ике көн дауамында – 6 һәм 7 июлдә уҙғарылды.
Беренсе көн һөҙөмтәләре буйынса 11 уҡыусы 100 балл йыйҙы, тип хәбәр итте «Башинформ».
Рәсәйҙә туристарға сәйәхәт өсөн тотонолған аҡсаның бер өлөшөн кире ҡайтаралар
Рәсәй буйлап сәйәхәт иткән туристар сәйәхәт өсөн тотонолған аҡсаның бер өлөшөн кире ҡайтарыуға иҫәп тота ала.
Рәсәй Федерацияһы хөкүмәте премьер-министры Михаил Мишустин тейешле ҡарарға ҡул ҡуйҙы.
Билдәләнеүенсә, был сара халыҡҡа ярҙам булырға һәм эске туризмды үҫтереүгә булышлыҡ итергә тейеш.
Бының өсөн хөкүмәттең резерв фондынан 15 миллиард һум бүленә.
Юлламаға 50 мең һумдан ашыу тотонған туристарға 10 мең һум бирелә.
Ә 75 мең һумдан күберәк түләгәндәр өсөн 15 мең һум кире ҡайтарыла.
Программала ҡатнашыуҙың төп шарттары – биш төндән кәм булмаған тур, Рәсәйҙең «Мир» системаһы аша түләү.
Республикала парктарҙа, туҡталыштарҙа һәм башҡа ял урындарында тәмәке тартыу тыйылды
Башҡортостанда йәшәүселәргә туҡталыштарҙа һәм парктарҙа тәмәке тартыу закон менән тыйылды.
Административ хоҡуҡ боҙоуҙар кодексына үҙгәрештәр тураһында закон көсөнә инде, уға ярашлы, бының өсөн штраф — 500 һум, ҡабаттан боҙған осраҡта 1000 һум.
«Федераль ҡануниәт төбәктәргә тәмәке тартыу тыйылған өҫтәмә урындар билдәләргә мөмкинлек бирә.
Күпселек төбәктәр күптән ошо хоҡуҡ менән файҙалана.
Беҙ шул миҫалға эйәреп, үҙебеҙҙең сикләүҙәрҙе билдәләнек», — тип аңлатты Башҡортостан Дәүләт Йыйылышы – Ҡоролтай рәйесе Константин Толкачев.
Башҡортостан парламенты спикеры һүҙҙәренсә, һайлаусылар тәмәке тартыусыларға, айырыуса кальян төтәтергә яратыусыларға йыш зарланған.
Туҡталыш, парк, скверҙарҙан тыш, республикала ошо көндән үткәүелдәрҙә, ял итеү, туризм зоналарында, физик культура һәм спорт менән шөғөлләнеү урындарында, асыҡ һауала мәҙәни, театр-концерт, спорт, ижтимағи-сәйәси саралар уҙғарған ваҡытта тәмәке тартыу тыйылды.
Өфөлә КПСС Башҡортостан өлкә комитетының беренсе секретары Миҙхәт Шакиров исемендәге сквер булдырыла
Фото: Өфө ҡалаһы хакимиәтенең матбуғат хеҙмәте
Өфөлә Социалистик Хеҙмәт Геройы, КПСС Башҡортостан өлкә комитетының беренсе секретары Миҙхәт Шакиров (1916-2004) исемендәге сквер булдырыла.
Сквер Дорофеев-Коммунистик урамдары сатында, совет дәүләт һәм партия эшмәкәре йәшәгән йорт янында урынлашҡан.
Кисә Өфөнөң Киров районы хакимиәте башлығы Илвир Нурдәүләтов Торлаҡ-коммуналь хужалыҡ идаралығы етәксеһе урынбаҫары Айнур Фәйзуллин һәм «Петраком» яуаплылығы сикләнгән йәмғиәте вәкилдәре менән бергә скверҙы төҙөкләндереү барышын тикшерҙе.
Мэрияның матбуғат хеҙмәте хәбәр итеүенсә, әлеге ваҡытта тротуар һалыу тамамланған, тышҡы яҡтыртыу селтәрҙәре ҡоролған, Дорофеев урамы яғынан скверға яңы ҡойма ҡуйылған.
Скверҙы реконструкциялау тамамланып килә. Төҙөкләндереү эштәрен башҡарырға: эскәмйәләр, урналар ултыртырға, рулонлы үлән түшәргә һәм ҡапҡа ҡуйырға ҡалған.
Башҡортостан 2021 йылда Бөтә донъя фольклориадаһын үткәрергә әҙерләнә
Башҡортостан Республикаһы Хөкүмәте Премьер-министрының беренсе урынбаҫары Андрей Назаров 2021 йылда VI Бөтә донъя фольклориадаһын уҙғарыу мәсьәләләре буйынса эш кәңәшмәһе үткәрҙе.
Билдәле булыуынса, 2020 йылда июлдең икенсе яртыһында Башҡортостанда VI Бөтә донъя фольклориадаһы  үтергә тейеш ине, ләкин, башҡа бик күп күләмле саралар кеүек үк, пандемия арҡаһында 2021 йылға күсерелде.
Фольклор һәм традицион сәнғәт фестивалдәрен ойоштороу буйынса халыҡ-ара совет менән килешеп, Фольклориаданы киләһе йылдың июлендә уҙғарыу тураһында ҡарар ҡабул ителде.
Башҡортостан Республикаһының мәҙәниәт министры Әминә Шафиҡава килтергән мәғлүмәттәр буйынса, унда 80 илдән коллективтарҙың ҡатнашыуы көтөлә. 2020 йылдың 15 июленә 57 ил теркәлгән.
Өфөгә Бөтә донъя фольклориадаһына бөтәһе 2500-гә яҡын кешенең килеүе көтөлә.
Республиканың 34 ҡала-районын үҙ эсенә алған ете фестиваль округы билдәләнгән. Фольклориаданың күсмә өлөшө ошо биләмәләрҙә үтергә тейеш.
Андрей Назаров әйтеүенсә, әҙерлек буйынса төп саралар үткәрелһә лә, ҡалған ваҡытты мөмкин тиклем һөҙөмтәле ҡулланыу мөһим.
«Республикаға бик күп ҡунаҡтар килә һәм уны яҡшы яҡтан күрһәтергә кәрәк. Ә беҙҙең күрһәтерлек нәмәләр бар.
Башҡортостанда Фольклориада-2021 иң юғары кимәлдә үтһен өсөн хәҙер бөтәбеҙгә лә берләшеү зарур», — тине беренсе вице-премьер.
«Хеҙмәт ҡаһарманлығы ҡалаһы» стелаһын Өфөнөң төньяҡ өлөшөндә ҡуйырға тәҡдим ителә
Өфө моторҙар эшләү берекмәһе хеҙмәткәрҙәре «Хеҙмәт ҡаһарманлығы ҡалаһы» стелаһын Өфөнөң төньяҡ өлөшөндә, атап әйткәндә, Беренсе Май урамы скверында, Еңеү паркына ингән урындың ҡаршыһына ҡуйыу өсөн сығыш яһаны.
Стеланы Черниковка биҫтәһенә ҡуйыу тарихи мәғәнәгә эйә. Өфө моторҙар заводы тап ошонда эшләгән, һуғыш йылдарында СССР-ҙа сығарылған һәр өсөнсө хәрби самолетта әлеге заводтың двигателдәре торған.
Фронтты автомобиль һәм юғары октанлы авиация бензины менән тәьмин иткән нефть эшкәртеү заводтары комплексы ла ҡаланың төньяҡ өлөшөндә урынлашҡан.
Хәтерегеҙгә төшөрәбеҙ, Өфөнөң 13 архитекторы үҙҙәренең стела идеяһын тәҡдим итте.
Тарихи мәлдәрҙе сағылдырған эскиздарҙың 15 варианты ҡаралды.
Ҡала халҡы уны урынлаштырыу майҙансығын һайларға тейеш.
Киләһе аҙнала Өфөлә хеҙмәт коллективтары менән бер нисә осрашыу уҙғарыу күҙаллана.
Артабан «Берҙәм Рәсәй»ҙең төбәк бүлексәһе сайтында электрон тауыш биреү башлана, унда өфөләр мемориалдың макетын һәм урынын һайлай ала.
Башҡортостан властары урман янғынын һүндергәндә һәләк булған ирекмәндең ғаиләһенә ярҙам күрһәтә
Башҡортостан башлығы Радий Хәбиров үҙенең хакимиәтенә Сермән ауылынан һәләк булған ирекмәндең ғаиләһенә ярҙам күрһәтергә ҡушты. 60 йәшлек Рәсүл Сафин үҙ теләге менән Белорет районындағы Ҡыраҡа һыртына юлланған.
Ир-уҙаман йөрәге ҡушыуы буйынса урман янғыны менән көрәштә ярҙам итергә теләгән.
Ләкин ул урынға барып етә алмаған – йөрәге туҡтаған.
Ерләү эштәрен ойоштороуҙа район хакимиәте булышлыҡ иткән.
Республика етәксеһе мәрхүм ирекмәндең туғандары менән осрашты.
«Беҙ коллегабыҙҙы юғалттыҡ, тип әйтергә мөмкин.
Ирегеҙ һәйбәт кеше булған.
Ауыр ҡайғығыҙҙы уртаҡлашам, — тине Башҡортостан башлығы Рәсүл Сафиндың тол ҡатынына.
— Беҙгә иҫәп тота алаһығыҙ.
Һеҙгә тағы нисек ярҙам күрһәтеү хаҡында уйлашырбыҙ».
Ауылдаштары әйтеүенсә, Рәсүл яуаплы кеше һәм яҡшы ғаилә башлығы булған, күп йылдар колхозда водитель, ә һуңғы өс-дүрт йылда балалар баҡсаһында ҡаҙанлыҡ операторы булып эшләгән.
1 августан Рәсәй халыҡ-ара авиабәйләнеште тергеҙә
Рәсәй 1 августан халыҡ-ара авиабәйләнеште тергеҙә, тип хәбәр итте «РИА Новости» Рәсәй Федерацияһы премьер-министры Михаил Мишустиндың белдереүенә һылтанма менән.
Рейстар Мәскәүҙән, Мәскәү өлкәһенән, Санкт-Петербургтан һәм Дондағы Ростовтан башҡарыла.
«Халыҡ-ара авиабәйләнеште тергеҙеү тураһында ҡарар ҡабул ителде.
Шул уҡ ваҡытта беҙ эпидемиологик хәл, сир күрһәткесе һәм уртаҡлыҡ принциптарынан сығып эш иттек.
1 августан Мәскәү, Мәскәү өлкәһе, Санкт-Петербург һәм Дондағы Ростов аэропорттарынан рейстар башҡарыла», — тине Мишустин Рәсәй хөкүмәтендә.
Премьер-министр билдәләүенсә, был ҡарар рәсәйҙәрҙең сит илдән ҡайтыуын да тиҙләтергә тейеш.
Авиабәйләнеш тәү сиратта Бөйөк Британия, Төркиә һәм Танзания менән тергеҙелә, тип вице-премьер Татьяна Голикованың һүҙҙәрен килтерә «Интерфакс».
1 августан Лондонға осорға мөмкин.
Төркиәлә 1 августан рәсәйҙәр өсөн Анкара һәм Истанбул аэропорттары асыла.
10 августан — Анталья, Бодрум һәм Даламан курорт ҡалалары.
Бынан тыш, Танзания, атап әйткәндә, Занзибар менән авиабәйләнеш тергеҙелә.
Мәскәү, Петербург һәм Ростов аэропорттары өсөн килгән пассажирҙар һаны буйынса сикләү бөтөрөлә, тип белдерҙе транспорт министры Евгений Дитрих.
Республика властары биш дәүләт предприятиеһын һатырға йыйына
Биш предприятие һәм өс күсемһеҙ милек объекты 2023 йылға тиклем Башҡортостандың дәүләт милкен хосусилаштырыу планына индерелә.
Республиканың Ер һәм мөлкәт мөнәсәбәттәре министрлығы хөкүмәттең тейешле ҡарар проектын баҫтырып сығарҙы.
Ҡарар проектына ярашлы, Башҡортостан биш предприятиены һәм өс күсемһеҙ милек объектын һатырға йыйына.
Хосусилаштырыу планына Өфөнөң «Башплемсервис», «Башкоммунэнерго» һәм «Башплодородие», «Стәрлетамаҡ тимер юлдары» һәм «Яңауыл» темплица комбинатын индерергә тәҡдим ителә.
Бынан тыш, Мәләүездәге ике административ бинаны һәм Туймазы районы Ҡандра ауылындағы кеше йәшәмәгән бинаны һатыу планлаштырыла.
2020 йылдың 1 июленә 21 дәүләт унитар предприятиеһы һәм 54 хужалыҡ йәмғиәтендә өлөш республика милкендә булған (ябылыу һәм бөлгөнлөккә төшөү стадияһында булғандарҙы иҫәпләмәйенсә).
Документ экспертизаны 19 июлгә тиклем үткән.
Башҡортостанда пневмония менән сирләүҙең артыу сәбәптәре аталды
Июлдә Башҡортостанда йәшәүселәр араһында дауахананан тыш пневмония менән сирләүҙең артыуы күҙәтелә.
Республика Роспотребнадзор идаралығы етәксеһе урынбаҫары Галина Пермина һүҙҙәренсә, үҫеш булды, ләкин киҫкен түгел.
«Көнкүрешебеҙгә яңы вирустың үтеп инеүенә бәйле, диагностикалауҙа ла ҡараш үҙгәрҙе.
Беҙҙә бер ҡасан да томографтарҙа шундай ҙур тикшереү уҙғарылманы.
Коронавирусты асыҡлау өсөн тикшереү бара.
Шуға күрә башҡа сирҙәр ҙә асыҡлана», — тип хәбәр итте Пермина «Рәсәй» медиа үҙәгендәге матбуғат конференцияһында.
Роспотребнадзор вәкиле һүҙҙәренсә, лабораторияларҙа пневмониялар, микс инфекциялар һәм башҡа ҡуҙғытыусылар раҫлана.
«Әгәр элек беҙ һайлап ҡына эшләһәк, хәҙер иһә пневмонияның бөтә төрҙәре тикшерелә.
Шуға ла ул күберәк асыҡлана», — тине Галина Пермина.
Башҡортостан Һаулыҡ һаҡлау министрлығы мәғлүмәттәре буйынса, һуңғы тәүлектә 91 пациентта дауахананан тыш пневмония асыҡланған, 110 кеше һауығып сыҡҡан.
Тәүлек эсендә Башҡортостанда 37 кеше COVID-19 йоҡторған
24 июлгә мәғлүмәттәр буйынса, Башҡортостанда 6500 коронавирус инфекцияһы осрағы теркәлгән.
Һуңғы тәүлектә COVID-19 йоҡтороусылар һаны 37-гә артҡан, тип хәбәр ителә стопкоронавирус.рф порталында.
6500 сирленең 4781-е һауыҡҡан.
Уларҙың алтауһы — һуңғы тәүлектә.
Тәүлек эсендә Башҡортостанда коронавирустан вафат булыусылар теркәлмәгән, уларҙың дөйөм һаны 21 кеше тәшкил итә.
Илдә бөтәһе 800 849 ауырыу асыҡланған, уларҙың 5 811-е — һуңғы тәүлектә. 588 774 кеше һауыҡҡан.
Уларҙың 8 444-е — һуңғы тәүлектә.
COVID-19 эпидемияһы башланғандан алып Рәсәйҙә 13 046 сирле үлгән, уларҙың 154-е — һуңғы тәүлектә.
Республикала хәбәрһеҙ юғалған 10 йәшлек ҡыҙ үле килеш табылды
Башҡортостан төркөмө, Vk
Башҡортостанда биш көн элек Ҡариҙел йылғаһы буйында юғалған 10 йәшлек ҡыҙҙы эҙләү фажиғә менән тамамланды.
Уны иҫән-һау табылыуына өмөт бар ине.
Башҡортостан Республикаһының Ғәҙәттән тыш хәлдәр буйынса дәүләт комитеты, Башҡортостандың Ғәҙәттән тыш хәлдәр министрлығы ҡотҡарыусылары һәм ирекмәндәр ҡыҙҙы яр буйында эҙләне, водолаздар йылға төбөн ентекләп тикшереп сыҡты, ләкин эҙләү бер ниндәй ҙә һөҙөмтә бирмәне.
«Ҡыҙғанысҡа ҡаршы, иң ҡурҡыныс фараз раҫланды: бала һыуға батҡан.
Уның кәүҙәһен 24 июлдә йылғаның икенсе яғына сығып барған көтөүсе тапҡан», — тип хәбәр иттеләр Башҡортостан Республикаһы Ғәҙәттән тыш хәлдәр буйынса дәүләт комитетының матбуғат хеҙмәтенән.
Республика Тәфтиш комитетының матбуғат хеҙмәтендә белдереүҙәренсә, урында тәфтишселәр эшләй.
Улар фажиғә сәбәптәрен асыҡларға тейеш.
Ырымбур өлкәһендә Төбәк-ара башҡорт йыры онлайн-конкурсы башланды
Ырымбур өлкәһендә «Йәшәй әле башҡорт моңдары» төбәк-ара башҡорт йыры онлайн-конкурсы башланды.
Ҡатнашыуға солистар һәм коллективтар саҡырыла. Йәш сикләүе юҡ.
Еңеүселәрҙе онлайн-конкурс жюрийы: Башҡортостан Республикаһының һәм Ырымбур өлкәһенең танылған эстрада башҡарыусылары, сәнғәт оҫталары һәм мәҙәниәт эшмәкәрҙәре — Башҡортостан Республикаһының халыҡ артистары Артур Туҡтағолов һәм Сәғиҙулла Байегет, Башҡортостан Республикаһының атҡаҙанған артисы Ринат Рамазанов, шулай уҡ Ырымбур өлкәһенең «Карауанһарай» Башҡорт ҡоролтайы рәйесенең мәҙәниәт һәм сәнғәт буйынса урынбаҫары Луиза Райманова-Бәхтийәрова баһалай.
Жюри ағазалары халыҡ коллективтары, үҙешмәкәр коллективтар, солистар, дуэттар, трио һәм квартеттар араһында беренсе, икенсе һәм өсөнсө урындарҙы билдәләй.
Ҡатнашыусыларҙың йәш категорияһы – 18 йәшкә тиклем һәм 18 йәштән өлкән.
Ҡатнашыусыларҙың бөтәһенә лә дипломдар тапшырыла.
Конкурс һөҙөмтәләре15 августа иғлан ителә.
Ҡатнашыу өсөн 13 авгусҡаса ҡатнашыусының исем-шәрифен, йырҙың исемен һәм бәйләнеш өсөн мәғлүмәттәр менән бергә башҡорт телендә башҡарылған йырҙың видеояҙмаһын orenburg.bikc@mail.ru электрон почтаһына ебәрергә кәрәк.
Конкурс эштәре Ырымбур өлкәһе Башҡорт тарихи-мәҙәни үҙәгенең YouTube каналына урынлаштырыла.
Конкурсты Башҡортостан Республикаһының Мәҙәниәт министрлығы һәм Халыҡтар дуҫлығы йорто булышлығында Ырымбур өлкәһенең Башҡорт тарихи-мәҙәни үҙәге ойоштора.
Маҡсаты — популяр һәм халыҡ йырҙарын пропагандалау, башҡорт халҡының милли ғөрөф-ғәҙәттәрен, йолаларын һәм мәҙәниәтен һаҡлау, шулай уҡ халыҡ башҡарыусылары традицияларын үҫтереү.
Башҡортостанда 60 йәштән өлкәндәргә пневмониянан вакцина ҡуйыла
Башҡортостандың Һаулыҡ һаҡлау министрлығы пневмококк вакцинаһынан 10 мең миҡдарҙа «Превенар 13» препараты бүлде.
15 авгусҡа тиклем республикала 60 йәштән өлкәндәр ошо вакцинаны алырға тейеш.
«Хроник үпкә сиренән яфаланған 60 йәштән өлкән граждандарға вакцина яһау мөмкинлеге һәм кәрәклеге мәсьәләһен хәл итеү өсөн йәшәгән урын буйынса поликлиникаға мөрәжәғәт итергә кәңәш бирәбеҙ»,  — тип хәбәр иттеләр Һаулыҡ һаҡлау министрлығынан.
Шул рәүешле Башҡортостан пневмония менән ауырыу хәүефен һәм COVID-19 йоҡтороу мөмкинлеген кәметергә ниәтләй.
Өфөгә 30 градуслыҡ эҫенең ҡасан әйләнеп ҡайтасағы билдәле булды
Башҡортостандың Урал аръяғында тәүлек эсендә айлыҡ яуым-төшөм нормаһынан 160% яуған.
Ләкин, синоптиктар фаразы буйынса, ял көндәренә үк циклон күсә һәм республикала ямғырҙар һирәгерәк яуа башлай.
Был башлыса төньяҡ райондарға ҡағыла.
27 июлдән Өфөлә көндәр йылыта.
Термометр бағанаһы +25 градусҡа тиклем күтәрелә.
Яуым-төшөм дә фаразлана, ләкин бик күп түгел.
Август башында Башҡортостандың баш ҡалаһына 30 градуслыҡ эҫе әйләнеп ҡайта һәм, яҡынса мәғлүмәттәр буйынса, календарь йәй тамамланғансы дауам итә.
Башҡортостанда йәшәүселәрҙе оҙайлы ялдар көтә
Башҡортостан Республикаһы Хөкүмәтенең 2019 йылдың 18 сентябренә ярашлы, 2020 йылда 31 июль – Ҡорбан байрамы эшләмәгән байрам көнө тип иғлан ителде.
Ҡорбан байрамы йомаға тура килә.
Кесаҙна, 30 июлдә, эш көнө бер сәғәткә ҡыҫҡара.
Шулай итеп, биш көнлөк эш аҙнаһында Башҡортостан Республикаһында Ҡорбан байрамына бәйле 2020 йылдың 31 июле, 1 һәм 2 авгусы ял көндәре тип иҫәпләнә.
Рәсәй Федерацияһы Хеҙмәт кодексы нигеҙендә йыллыҡ төп йәки өҫтәмә түләүле отпуск бирелгәндә Ҡорбан байрамы отпуск иҫәбенә индерелмәй.
Республикала ирекмәндәргә түләү тураһында закон көсөнә инде
Республикала «Башҡортостан Республикаһында хәйриә һәм ирекмәндәр эшмәкәрлегенә дәүләт ярҙамы тураһында» законға төҙәтмәләр көсөнә инде.
Хәҙер ирекмәндәр ғүмер йәки һаулыҡ өсөн хәүеф менән бәйле хәлдәрҙә аҡсалата компенсацияға иҫәп тота ала.
Һаулығына зыян килгән осраҡта, ирекмәнгә бер тапҡыр бирелә торған түләү ҡаралған.
Әгәр ул һәләк булһа, пособие уның ғаиләһенә түләнә.
Түләүҙәр төбәк бюджеты аҡсаһы иҫәбенә тормошҡа ашырыла.
Түләү шарттарын, күләмен һәм тәртибен республика хөкүмәте билдәләй.
Башҡортостан Республикаһы Дәүләт Йыйылышында белдереүҙәренсә, коронавирусҡа бәйле хәл арҡаһында законға ошондай төҙәтмәләр индерелде.
«Башҡа кешеләргә ярҙам итеп, ирекмәндәр үҙ ғүмерен һәм һаулығын хәүеф аҫтына ҡуйҙы.
Уларҙың күптәре сир йоҡторҙо.
Бындай хәлдә дәүләт яуаплылыҡты үҙ өҫтөнә алырға тейеш.
Беҙ республика кимәлендә ирекмәндәрҙе яҡлау сараларын әҙерләүҙе дауам итербеҙ һәм ирекмәнлек хәрәкәттәрендә ҡатнашыусыларға ярҙам сараларын киңәйтеү башланғыстары менән федераль кимәлгә сығырбыҙ, моғайын», – тине Дәүләт Йыйылышы рәйесе Константин Толкачев.
Стәрлетамаҡта ысын башҡорт балын һатып алырға мөмкин булған ҡушымта әҙерләгәндәр
Башҡорт дәүләт университетының Стәрлетамаҡ филиалы программистары әҙерләгән «Башҡорт бал ҡорто» ҡушымтаһы ялған бал һатып алмаҫҡа ярҙам итә.
Платформала Башҡортостандың экологик яҡтан таҙа урындарында умарталыҡ тотҡан умартасылар ғына теркәлә ала.
Әле сервиста алты райондан: Бөрйәндән, Ғафуриҙан, Иглиндән, Ишембайҙан, Күгәрсендән, Мәләүездән умартасылар теркәлгән.
Ҡушымтала умартасының видеовизиткаһын ҡарарға һәм уның продукцияһы менән танышырға була.
Продукцияны тәмләп ҡарау өсөн «Тәм палитраһы» палеткаһына заказ биреү мөмкинлеге бар.
Ҡушымта һатып алыусы менән курьер хеҙмәттәре араһында бәйләнеш булдыра – заказды өйгә  килтереп бирәләр.
«Башҡорт бал ҡорто»н Play Market, App Store ҡушымталары магазиндарында, башкорт.рф сайтында күсереп алырға була.
«Башҡортостан» милли паркында һоло ашап йөрөгән айыуҙы видеоға төшөрөп алғандар
Фото: «Башҡортостан» милли паркы
«Башҡортостан» милли паркында директор Владимир Кузнецов һоло ашап йөрөгән айыуҙы видеоға төшөргән.
Тайыш табан аҡланға милли парк хеҙмәткәрҙәре сәскән һоло менән һыйланырға килгән.
Айыуҙы төшөрөү өсөн видео авторы һоло баҫыуынан алыҫ булмаған хәүефһеҙ урынға йәшенгән.
Милли парк хеҙмәткәрҙәре видеоны социаль селтәргә һалған.
Бынан алда «Башинформ» «Башҡортостан» милли паркында ҡоралай менән айыу балаһының фототоҙаҡҡа эләгеүе хаҡында яҙғайны.
Республикала кинотеатрҙарҙы ҡасан асыуҙары билдәле булды
Башҡортостанда, әгәр эпидемиологик хәл мөмкинлек бирһә, 15 августа кинотеатрҙар асыла башлай.
Был турала 27 июлдә брифинг ваҡытында Башҡортостан Республикаһы мәҙәниәт министрының беренсе урынбаҫары Наталья Лапшина хәбәр итте.
«Бөгөнгә беҙ һаҡлыҡ менән генә 15 августа кинотеатрҙарҙы асыу тураһында әйтә алабыҙ.
Әгәр республикалағы эпидемиологик хәл мөмкинлек бирһә, 15 августа улар Рәсәй Роспотребнадзор идаралығының методик тәҡдимдәренә ярашлы эшләй башларға тейеш.
Кинотеатрҙар өсөн ошондай тәҡдимдәр раҫланды.
Беҙ уларҙы үҙебеҙҙәге 47 кинотеатрға еткерҙек , уларҙа бөтәһе 133 зал эшләй.
Әлбиттә, улар, тамашасыларыбыҙ кеүек үк, асылыуҙы түҙемһеҙлек менән көтә», — тип хәбәр итте министрлыҡ вәкиле.
Өфөлә «Салауат Юлаев» ҡатнашлығындағы Башҡортостан Республикаһы Кубогы тамашасы менән үткәрелә
10 авгусҡа «Өфө-Арена»ла Башҡортостан Республикаһы Кубогы өсөн миҙгел алды хоккей турниры планлаштырылған.
Төп трофей өсөн «Салауат Юлаев», Түбәнге Каманан «Нефтехимик», Силәбенән «Трактор» һәм Череповецтан «Северсталь» командалары көрәшә.
«Салауат Юлаев» хоккей клубының генераль директоры Александр Курносов билдәләүенсә, Башҡортостандың баш ҡалаһында турнир тамашасы менән үткәрелә.
Әммә, Роспотребнадзор тәҡдимдәре буйынса, «Өфө-Арена»ла сикләүҙәр ғәмәлдә була.
«Аренаға тамашасының дөйөм һанынан 10 проценты ғына индерелә, — тип хәбәр итте Курносов БСТ телеканалына.
— Бөтә шарттар булдырабыҙ: контактһыҙ термометрия, битлек режимын тикшереү, битлектәр кәрәк булыр, моғайын.
Был Континенталь хоккей лигаһы миҙгеле алдынан репетиция була».
27 июлдә Өфөлә йәштәр командалары араһында «Салауат Юлаев» хоккей клубы кубогы башлана.
Был турнир тамашасыһыҙ уҙғарыла.
Республикала яңы коронавирус инфекцияһын дауалау өсөн дарыуҙар ике айға етерлек
Башҡортостанда 100 мең кешегә 163,1 кеше яңы коронавирус инфекцияһын йоҡторған.
Республиканың һаулыҡ һаҡлау министры Максим Забелин һүҙҙәренсә, бөгөн төбәктә сирлеләр өсөн стационарҙарҙа койка фондының 43% буш.
«Коронавирусты дауалау өсөн кәрәкле дарыуҙар, шәхси һаҡланыу, дезинфекциялау саралары запасы ике айға етерлек», — тип белдерҙе ведомство етәксеһе.
Һуңынан Башҡортостан башлығы Радий Хәбиров министрҙан медицина препараттарын һатып алыуҙы финанслауға бәйле мәсьәләләрҙе хәл итеү тураһында һораны.
Максим Забелин һүҙҙәренсә, проблемалар юҡ.
Республика Һаулыҡ һаҡлау министрлығы етәксеһе бөгөн Өфө эргәһендәге яңы инфекция үҙәгендә (Зубов ауылында) булған 340 койканың 302-еһендә сирлеләр ятыуын, 28 кеше интенсив терапия бүлегендә дауаланыуын әйтте.
Ҡорбан байрамында Башҡортостан мәсеттәрендә кешеләр һаны 100-ҙән артмаҫҡа тейеш – Хәбиров
Башҡортостанда быйыл 31 июлдә Ҡорбан байрамын билдәләгән ваҡытта барлыҡ санитар-эпидемиологик ҡағиҙәләр үтәлергә тейеш, тип белдерҙе республика башлығы Радий Хәбиров хөкүмәттә уҙған оператив кәңәшмәлә.
Уның һүҙҙәренсә, ошо йәһәттән дин әһелдәре менән тейешле консультациялар үткәрелде.
«31 июлдә мосолмандарҙың Ҡорбан байрамы билдәләнә. Яратҡан байрамыбыҙ.
Йола буйынса, йыйылып, ҡорбан килтерергә кәрәк.
Ләкин санитар-эпидемиологик ҡағиҙәләрҙе иҫәпкә алып, дин әһелдәре менән уны нисек ойоштороу тураһында кәңәшләштек.
Уны уҙғарыуҙың бер нисә стандарты бар.
Бер кешегә — дүрт квадрат метр, мәсеттәге кешеләр һаны 100-ҙән артмаҫҡа тейеш.
Шуға иғтибар итеүегеҙҙе һорайым».
Шул уҡ ваҡытта республика етәксеһе ҡорбан салыу урындарына иғтибар бүлеүҙәрен һораны.
Башҡортостанда COVID-19 йоҡтороусылар һаны 6,6 меңдән ашҡан
Һуңғы тәүлектә Башҡортостанда 36 кешелә яңы коронавирус инфекцияһы диагнозы раҫланған.
Шулай итеп, пандемия башланғандан алып республикала COVID-19 йоҡтороусылар һаны 6 607-гә еткән, тип хәбәр итте Башҡортостандың һаулыҡ һаҡлау министры Максим Забелин республика хөкүмәтендәге оператив кәңәшмәлә.
«1536 пациент – амбулатор шарттарҙа, 204-е стационарҙа дауалана. 35 кеше – ауыр хәлдә», — тине министр.
Ведомство етәксеһе мәғлүмәттәре буйынса, яңы коронавирус инфекцияһы тарала башлағандан алып республикала 4845 кеше һауығып сыҡҡан.
Өфө биләмәһендә ЮХХДИ хеҙмәткәрҙәре «Велосипедсы» операцияһын үткәрә
27 июлдән Өфө ҡалаһы биләмәһендә ЮХХДИ хеҙмәткәрҙәре «Велосипедсы» операцияһын үткәрә.
Саралар велосипедсыларҙың юл ҡағиҙәләрен боҙоуына юл ҡуймауға һәм улар ҡатнашлығындағы юл-транспорт ваҡиғаларын иҫкәртеүгә йүнәлтелгән.
«Йыл башынан Өфөлә велосипедсылар ҡатнашлығында 34 юл фажиғәһе теркәлгән, уларҙа 35 кеше йәрәхәтләнгән, шуларҙың 15 осрағында — бәлиғ булмағандар.
Ошондай аварияларҙы анализлау йыш ҡына велосипедсыларҙың юл хәрәкәте ҡағиҙәләрен һанға һуҡмауын күрһәтә», — тип хәбәр иттеләр ведомствоның матбуғат хеҙмәтенән.
Дәүләт автоинспекцияһында билдәләүҙәренсә, юл хәрәкәте ҡағиҙәләрен боҙған өсөн велосипедсыларға 800 һум административ штраф һалына.
Әгәр велосипедсы иҫерек булһа, 1000-1500 һумлыҡ штраф менән административ яуаплылыҡҡа йәлеп ителеүе мөмкин.
Дүшәмбе Башҡортостанда елдең көсәйеүе, ҡойма ямғыр һәм боҙ-борсаҡ көтөлә
Башҡортостанда аҙна башында елдең көсәйеүе, йәшен йәшнәүе көтөлә, тип иҫкәртә республика синоптиктары.
Башгидромет мәғлүмәттәре буйынса, дүшәмбе төбәктә көндөң аяҙлы-болотло булыуы фаразлана.
Урыны менән ҡыҫҡа ваҡытлы ямғыр, йәшен, урыны менән ҡойма ямғыр, боҙ-борсаҡ.
Ел төньяҡ-көнбайыштан, төньяҡтан секундына 3-8 метр, йәшен ваҡытында секундына 15-20 метрға тиклем.
Һауа температураһы көндөҙ —18-23 градус.
Шишәмбе урыны менән ҡыҫҡа ваҡытлы ямғыр, йәшен көтөлә.
Ел талғын, йәшен ваҡытында киҫкен.
Һауа температураһы төндә — 8-13 градус, көндөҙ —18-23 градус.
Шаршамбы төндә урыны менән ҡыҫҡа ваҡытлы ямғыр, йәшен көтөлә.
Көндөҙ яуым-төшөмһөҙ.
Ел йүнәлешен үҙгәртеүсән, талғын.
Һауа температураһы — 10-15 градус, көндөҙ — 21-26 градус.
Бөрөлә, Бәләбәйҙә һәм Ишембайҙа йәмәғәт киңлектәрен асыу ваҡыты аталды
Башҡортостанда көҙ көнө Бөтә Рәсәй бәләкәй ҡалаларҙа һәм тарихи ауылдарҙа уңайлы ҡала мөхите булдырыу өсөн иң яҡшы проекттар конкурсы гранттарына төҙөкләндерелгән өс ҡала биләмәһе асылыуы ихтимал.
Республикала бөтәһе һигеҙ ошондай биләмә бар.
Торлаҡ-коммуналь хужалыҡ министрлығы мәғлүмәте буйынса, 26 сентябрҙә — «Бөрө ваҡыты» архитектура-парк ансамблен, 3 октябрҙә — Бәләбәйҙә «Йырлаусы шишмәләр паркы»н, 10 октябрҙә Ишембайҙа майҙансыҡты файҙаланыуға тапшырыу күҙаллана.
Объекттарҙы Аскаков көндәре, Республика көнө, Ғаилә көнө саралары барышында асыу планлаштырыла.
Ошо өс ҡала 2019 йылда грант алды.
Дүртөйлө, Мәләүез, Ағиҙел, Яңауыл һәм Николо-Березовка 2020 йылдың февралендә грантҡа лайыҡ булды.
Әле подрядсыларҙы һайлап алыуға конкурстар үткәрелә.
«Күмәкләп урамда йөрөү тыйыла»: Өфө мэры десантсыларға үтенес менән мөрәжәғәт итте
Өфө мэры Өлфәт Мостафин 28 июлдә ҡала хакимиәтендәге оператив кәңәшмәлә Рәсәйҙең Һауа десанты ғәскәрҙәре көнө алдынан десантсыларға үтенес менән мөрәжәғәт итте.
«Алдағы ял көндәрендә, Ҡорбан байрамынан тыш, тағы бер байрам – 2 августа Рәсәйҙең Һауа десанты ғәскәрҙәре көнө билдәләнә.
Яҡынлашып килгән байрам менән ҡотлайым һәм хөрмәтле десантсыларыбыҙға ғәмәлдәге сикләүҙәргә һәм санитар талаптарға иғтибар итеүҙәрен һорайым», — тине Өлфәт Мостафин.
Әлегә республика биләмәһендә күмәкләп урамда йөрөү тыйыла.
Десантсыларҙың Өфө хакимиәте башлығының һүҙҙәренә ҡолаҡ һалырмы, юҡмы, ваҡыт күрһәтер.
Башҡортостанда шартлау яңғыраған: дүрт кеше зыян күргән
Башҡортостандың Иглин районы Урман ауылында, элекке ҡорал склады биләмәһендә, 28 июлдә шартлау яңғыраған.
Боеприпастар шартлауы арҡаһында дүрт кеше зыян күргән.
Улар дауаханаға оҙатылған.
«Интерфакс-Поволжье» агентлығына Урман ауыл Советы башлығы Рафаэль Калкаманов хәбәр итеүенсә, был хәл боеприпастар йыйыу һәм утилләштереү менән шөғөлләнгән подряд ойошмаһы эштәре ваҡытында булған.
Республикала подъездарҙы ремонтлау программаһы 20% үтәлгән
Башҡортостанда подъездарҙы комплекслы ремонтлау республика программаһы 20% үтәлгән — 699 йорттағы 2185 подъездың 443-өндә, тип хәбәр иттеләр Торлаҡ-коммуналь хужалыҡ министрлығынан.
Проектты планға ярашлы ғәмәлгә ашырыуға пандемия ҡамасауланы – март аҙағында эштәрҙе туҡтатырға тура килде, июнь башынан улар яңынан тергеҙелде.
Бөтә эш 1 октябргә тамамланырға тейеш.
2021 йылға исемлектә — 776 күп фатирлы йорттағы 2112 подъезд.
Коронавирус таралыуына бәйле эш күләменә төҙәтмәләр индерелгән, ләкин программаны киләһе йылдарҙа ла дауам итеү планлаштырыла, тип билдәләнеләр ведомствола.
Башҡортостан пневмониянан вакцина һатып алыуҙы биш тапҡырға арттырҙы
Бөгөн Башҡортостанда 21 меңдән ашыу кеше, шул иҫәптән хеҙмәткә саҡырылыусылар һәм 60 йәштән өлкәндәр пневмониянан прививка алды.
Быйыл республика ошо инфекциянан вакцина һатып алыуҙы биш тапҡырға арттырҙы: федераль бюджет иҫәбенә бер йәшкә тиклемге 43 800 балаға һәм 40 500 сабыйға ҡабаттан вакцина һалыу өсөн 95 600 доза һатып алынды.
«Эпидемиологтар менән кәңәшләшеп, республикала дауахананан тыш пневмониянан өҙлөгөү сәбәпле үлем осраҡтарын кәметеү өсөн тиҙ бирешеүсән төркөмдәр араһында ныҡлы иммунитет булдырырға ҡарар иттек, — тине Башҡортостан башлығы Радий Хәбиров.
— Артабан да оло быуынды ошо хәүефле инфекциянан тулыһынса яҡлау өсөн вакцинация темпын шул уҡ кимәлдә һаҡларбыҙ.
Тикшеренеүҙәр раҫлауынса, өлкәндәрҙә пневмококтан иммунитет биш йылдан ашыу һаҡлана».
Республика өлкән йәштәгеләрҙә иммунитет булдырыуҙы 15 авгусҡа тиклем тамамларға ниәтләй.
Бөтәһе 40 мең кешегә прививка яһау күҙаллана.
Был күрһәткес былтырғынан дүрт тапҡырға күберәк.
Башҡортостанда үпкә сирле 60 йәштән өлкән 68 989 кеше медицина ойошмаларында иҫәптә тора.
Ҡалған 18 989 кешегә прививка эшләү 2021 йылға планлаштырыла.
Шулай уҡ башҡа хәүеф төркөмдәре өсөн пневмококк вакцинаһын һатып алыу күҙаллана.
Тәүлек эсендә республикала 33 кеше COVID-19 йоҡторған
28 июлгә мәғлүмәттәр буйынса, Башҡортостанда 6640 коронавирус инфекцияһы теркәлгән.
Һуңғы тәүлектә COVID-19 йоҡтороусылар һаны 33-кә артҡан, тип хәбәр ителә стопкоронавирус.рф порталында.
Коронавирустан вафат булғандар һаны тәүлек эсендә үҙгәрмәгән һәм элеккесә 22 кеше тәшкил итә.
Оператив штаб мәғлүмәттәре буйынса, әлеге ваҡытта актив сирлеләр һаны 1655 пациент тәшкил итә.
Ошо осорҙа республикала бөтәһе 4964 кеше һауыҡҡан.
Башҡортостанда Краснодар крайы курорттарынан ҡайтыусыларҙы коронавирусҡа тикшерә башлайҙар
Башҡортостанда Рәсәйҙең көньяҡ курорттарынан ҡайтыусыларҙы аэропортта, авто- һәм тимер юл вокзалында, шулай уҡ автомобилдә сәйәхәт итеүселәр өсөн өйҙә коронавирусҡа тикшерә башлайҙар.
28 июлдә Башҡортостан Республикаһында коронавирус инфекцияһының таралыуына юл ҡуймау буйынса оператив штаб ултырышында ошондай ҡарар ҡабул ителде. Уны республика башлығы Радий Хәбиров уҙғарҙы.
Хәҙер барлыҡ курорттарҙа ла ял итеүселәр күп, социаль дистанция һаҡланмай, кешеләр битлек кеймәй – был инфекцияның таралыуына булышлыҡ итә, тип билдәләнде Штаб ултырышында.
Шулай уҡ Рәсәйҙең көньяғындағы бер нисә ҡалала һәм районда коронавирус инфекцияһы сығанағы бар.
Айырыуса Краснодар крайы (Сочи, Адлер, Анапа һәм башҡа), Ҡырым (Ялта, Алушта, Евпатория) курорттарында ял итеп ҡайтҡандарҙы тикшерәләр.
Оператив Штаб быйыл Башҡортостанда йәшәүселәргә курорттарға барыуҙан тыйылып торорға кәңәш бирә, сөнки коронавирус инфекцияһы таралыу хәүефе һаҡлана, ә курорттарҙа ул юғары.
Өфөлә Дуҫлыҡ монументында яр буйына ер аҫты үткәүеле асылды
Өфөлә капиталь ремонттан һуң Воровский урамы аҫтында үткәүел асылды.
Проект Ағиҙел йылғаһы ярын төҙөкләндереү барышында башҡарылды.
Йәйәүлеләр үткәүеле 1978 йылда асылған.
Бер нисә йыл файҙаланғандан һуң авариялы хәлендә булыуына бәйле ул ябылған.
Реконструкциялау эштәре 2019 йылдың яҙында башланды.
Хәҙер үткәүел яр буйын Салауат Юлаев баҡсаһы менән тоташтыра, уның оҙонлоғо – 142 метр.
Подряд төҙөлөш ойошмаһы хеҙмәткәрҙәре инженерлыҡ коммуникациялары үткәрҙе, монолит эштәрен башҡарҙы.
«Бынан тыш, ер аҫты үткәүеле 13 видеокамера, яҡтыртыу ҡорамалдары һәм һаулыҡ мөмкинлектәре сикле граждандар өсөн күтәрелмәле платформа менән йыһазландырылды», — тип билдәләнеләр Өфө мэрияһының матбуғат хеҙмәтендә.
Башҡортостанға эҫе һауа торошо әйләнеп ҡайта
Алдағы көндәрҙә Башҡортостанда 28 градусҡаса йылыта, тип хәбәр итте республика синоптиктары.
Башгидромет мәғлүмәттәре буйынса, шишәмбе урыны менән ҡыҫҡа ваҡытлы ямғыр яуыуы, йәшен йәшнәүе көтөлә.
Ел төньяҡтан талғын, йәшен ваҡытында киҫкен.
Һауа температураһы көндөҙ — 21-26 градус.
Шаршамбы синоптиктар урыны менән ҡыҫҡа ваҡытлы ямғыр, йәшен фаразлай.
Ел йүнәлешен үҙгәртеүсән талғын, киҫкен.
Һауа температураһы төндә —11-16 градус, республиканың көнсығышында 6 градусҡа тиклем.
Көндөҙ — 23-28 градус.
Кесаҙна көндө лә Башҡортостанда ҡыҫҡа ваҡытлы ямғыр яуа, йәшен йәшнәй.
Ел йүнәлешен үҙгәртеүсән талғын, киҫкен.
Һауа температураһы төндә — 11-16 градус, республиканың көнсығышында 6 градусҡа тиклем.
Көндөҙ — 23-28 градус.
1 сентябрҙән уҡытыусылар класс етәкселеге өсөн 5 мең һум өҫтәмә ала башлай
Яңы уҡыу йылы башынан Рәсәй уҡытыусылары класс етәкселеге өсөн 5 мең һум өҫтәмә түләү ала башлай.
Был хаҡта дүшәмбе Рәсәй Федерацияһының мәғариф министры Сергей Кравцов хәбәр итте.
«1 сентябрҙән Рәсәй Федерацияһы президенты ҡушыуы буйынса класс етәкселәренә 5 мең һум өҫтәмә түләүҙәр була», — тип министрҙың һүҙҙәрен килтерә ТАСС.
Мәғариф министрлығы башлығы шулай уҡ төбәк һәм муниципаль түләүҙәрҙең бөтөрөлмәүен билдәләне.
Бынан алда Кравцов яңы уҡыу йылын традицион форматта башларға планлаштырыуҙары, ә дистанцион уҡытыуҙың өҫтәмә булараҡ ҡулланыласағы хаҡында белдерҙе.
Радий Хәбиров Владимир Путиндың кәңәшмәһендә ҡатнашты
Бөгөн, 29 июлдә, Рәсәй президенты Владимир Путин видеоконференция режимында илдә санитар-эпидемиологик хәл һәм һаулыҡ һаҡлау системаһының көҙгө-ҡышҡы осорға әҙерлеге тураһында кәңәшмә үткәрҙе.
Унда Башҡортостан башлығы Радий Хәбиров та ҡатнашты, тип хәбәр ителә республика етәксеһе хакимиәте сайтында.
Кәңәшмәлә ҡатнашыусылар Рәсәйҙә коронавирус таралыуына бәйле хәлде, шулай уҡ медицина учреждениеларының көҙгө осорҙа һалҡын тейҙереп ауырыу осраҡтарының артыуына әҙерлеген тикшерҙе.
«Хәл ҡатмарлы ҡала һәм теләһә ҡайһы яҡҡа тирбәлеүе мөмкин.
Әйткәндәй, беҙ һеҙҙең менән тап шуға йыйылдыҡ та инде.
Шуға күрә тынысланыу, табиптарҙың кәңәштәрен онотоу өсөн бер ниндәй ҙә сәбәп юҡ, – тине Владимир Путин.
– Мин хәҙер власть вәкилдәренә лә, илебеҙҙә йәшәүселәрҙең һәммәһенә лә мөрәжәғәт итәм».
Әлегә илдең бөтә төбәктәрендә лә ауырыуҙар һанын тотороҡло кәметеүгә өлгәшелде тип әйтеп булмай, тине дәүләт башлығы.
Уның һүҙҙәренсә, илдең ҡайһы бер субъекттарында хәл «ҡатмарлы ҡала».
Һуңғы тәүлектә Башҡортостанда 35 кешелә яңы коронавирус инфекцияһы диагнозы раҫланған.
Шулай итеп, пандемия башланғандан алып республикала COVID-19 йоҡтороусылар һаны 6 675-кә еткән.
Республикала йыл һайын Башҡорт теле көнө уҙғарыла башлай
Йыл һайын 14 декабрҙә республикала Башҡорт теле көнө уҙғарыла башлай.
Башҡорт теле көнөнә арналған ижтимағи-мәҙәни һәм аң-белем таратыу саралары 2024 йылға тиклем үткәрелергә тейеш.
Республика башлығы Радий Хәбиров тейешле бойороҡҡа ҡул ҡуйҙы.
Документҡа ярашлы, Финанс министрлығы Мәғариф министрлығы менән берлектә сараларҙы ғәмәлгә ашырыу өсөн сығымды финанслау күләмен һәм сығанаҡтарын билдәләргә бурыслы.
Фәйзи Ғәскәров исемендәге ансамбль ғүмере фажиғәле өҙөлгән артисты һуңғы юлға оҙатты
Бөгөн Өфө һәм Фәйзи Ғәскәров исемендәге ансамбль Санкт-Петербургта отпуск ваҡытында фажиғәле һәләк булған артист Кирилл Антроповты һуңғы юлға оҙатты.
Ул Башҡортостандың баш ҡалаһының Көньяҡ зыяратында ерләнде.
«Ошо ауыр минутта ансамбль мәрхүмдең ғаиләһен яңғыҙ ҡалдырманы һәм мөмкин булғанса ярҙам күрһәтте.
Артистың кәүҙәһен тыуған яғына алып ҡайтыу буйынса ойоштороу мәсьәләләрен, ерләүҙе ойоштороуҙы һәм финанс ярҙамын ансамбль үҙ өҫтөнә алды», — тип хәбәр иттеләр ансамблдең матбуғат хеҙмәтенән.
Кирилл Антропов 2016 йылда Ғәскәров ансамбленә килгән.
Коллектив уға ҙур өмөттәр бағлаған, сөнки артист трюктар яһау һәләтенә эйә булған.
Хәтерегеҙгә төшөрәбеҙ, Кирилл Антропов Санкт-Петербургта отпуск ваҡытында бейеклектән ҡолап төшкән.
Беренсе ярты йыллыҡта Башҡортостан бюджетына 94,1 миллиард һум ингән
2020 йылдың ғинуар-июнендә Башҡортостан бюджетына 94,1 миллиард һум ингән, йыллыҡ планға 40,7% үтәлгән, тип хәбәр иттеләр республика Финанс министрлығынан.
Республика һалым һәм һалымға ҡарамаған килем күләме буйынса Рәсәй төбәктәре араһында — 20-се, Волга буйы федераль округында 4-се урынды биләй.
Һалым һәм һалымға ҡарамаған килем 55 миллиард һум ингән — 2019 йылдың ғинуар-июненә ҡарағанда 13,4 миллиардҡа аҙыраҡ.
Планға ҡарата үтәлеш 37,2% тәшкил иткән,16,8% кәм.
Федераль бюджет субсидияһы 39,1 миллиард һум тәшкил иткән — уҙған осорға ҡарағанда ике тапҡырға күберәк (+19,8 миллиард һум), йыллыҡ планға бөтәһе 51,2%.
«Федераль ҡаҙнаның ярҙамы һәм бюджет сығымдарын төҙәтеү республика ҡабул иткән социаль йөкләмәләрҙе үтәргә, тәү сираттағы сығымдарҙы өҙлөкһөҙ финанслауҙы тәьмин итергә, һаулыҡ һаҡлауға тейешле аҡса йүнәлтергә, милли проекттарҙы ғәмәлгә ашырыу темпын һаҡларға мөмкинлек бирҙе», — тип билдәләнеләр Финанс министрлығында.
Республика бюджеты сығымдары 14,3 миллиард һум үҫеш менән үтәлгән — 104,6 миллиард һум.
Йыллыҡ план 41,3%башҡарылған.
Ҡорбан байрамында республикала ниндәй һауа торошо көтөлә
Башгидрометүҙәк синоптиктары 31 июлгә – мосолмандар Ҡорбан байрамын билдәләгән көнгә һауа торошон хәбәр итте.
Фаразға ярашлы, байрам көнөндә республикала ҡыҫҡа ваҡытлы ямғыр яуыуы, йәшен йәшнәүе көтөлә.
«Ел көнбайыштан, көньяҡ-көнбайыштан талғын, көндөҙ киҫкен.
Һауа температураһы төндә 12-17 градус, көнсығышта +7-гә тиклем, көндөҙ 23-28 градус, көньяҡта +33-кә ҡәҙәр», — тип хәбәр ителә Башгидрометүҙәктең рәсми сайтында.
Өфөлә аяҙлы-болотло була.
Термометр бағанаһы төндә +18, +20 градусты күрһәтһә, көндөҙ +29 градусҡаса йылыта.
Салауат районындағы юл фажиғәһендә һәләк булғандарҙың шәхестәре асыҡланды
Фото: Башҡортостан Республикаһы буйынса ЮХХДИ
28 июлдә Кропачево-Мәсәғүт-Әчит трассаһында «Ман» йөк машинаһы һәм «Форд Транзит» пассажир автобусы ҡатнашлығындағы авария ике ҡатын-ҡыҙҙың ғүмере өҙҙө.
Икеһе лә – Башҡортостандың Салауат районы Ахун ауылынан.
29 йәшлек ҡыҙ самолетта ире менән Ҡырымға осоу өсөн Өфөгә китеп барған  [ул былтыр ғына кейәүгә сыҡҡан – ред.].
Ләкин уҡытыусы һәм «диңгеҙ музейы» етәксеһе Рауил Саматовтың ҡыҙы ял итеү урынына барып етә алмаған.
«Ҡыҙым менән кейәүем Ҡырымға ял итергә барырға тейеш ине, авиарейсҡа билет һатып алғайнылар, — бына ял иттеләр...
Ҡыҙыңды йәш кенә килеш юғалтыуы бик ауыр», — тип һәләк булған ҡыҙҙың атаһының һүҙҙәрен килтерә «Салауат ерендә» гәзите.
Икенсеһе — Ахун ауылында тыуып үҫкән 49 йәшлек ханым.
Ул 97 йәшлек сирле өләсәһен күрергә ҡайтҡан.
Ханым өләсәһенең хәлен белгән, ләкин үҙенең өйөнә ҡайтып етмәгән.
Алдан хәбәр ителгәнсә, республиканың Тәфтиш комитеты һәм Эске эштәр министрлығы үлемесле авария факты буйынса енәйәт эше ҡуҙғатҡан.
«Башинформ» мәғлүмәт агентлығы һәләк булғандарҙың ғаиләләренең һәм яҡындарының ауыр ҡайғыһын уртаҡлаша.
Башҡортостанда COVID-19 йоҡтороусылар һаны 6 675-кә еткән
Һуңғы тәүлектә Башҡортостанда 35 кешелә яңы коронавирус инфекцияһы диагнозы раҫланған.
Шулай итеп, пандемия башланғандан алып республикала COVID-19 йоҡтороусылар һаны 6 675-кә еткән, тип хәбәр итте Башҡортостандың Һаулыҡ һаҡлау министрлығы.
Коронавирустан вафат булыуҙың яңы осраҡтары тураһында хәбәр ителмәй.
COVID-19-ҙан үлгәндәрҙең рәсми теркәлгән һаны 22 кеше тәшкил итә.
Ошо осорҙа республикала  5 025 сирле һауыҡҡан, уларҙың 77-һе — һуңғы тәүлектә.
205 пациент — стационарҙа, 1423 кеше амбулатор шарттарҙа дауалана.
Республиканың Мәҙәниәт министрлығы йәмәғәт һәм дәүләт ойошмаларынан субсидияға ғаризалар ҡабул итә
Башҡортостандың Мәҙәниәт министрлығы 2021 йылда дәүләт ярҙамы күрһәтеүгә ғаризалар ҡабул итеү тураһында иғлан итте.
Сәнғәт һәм мәҙәниәт, милли, дәүләт-конфессия һәм ижтимағи-сәйәси мөнәсәбәттәр өлкәһендә ижтимағи әһәмиәтле проекттарҙы тормошҡа ашырған йәмәғәт һәм дәүләт ойошмалары субсидия алырға хоҡуҡлы.
Субсидияны республика бюджеты бирә, суммаһы күрһәтелмәй.
Ғаризаны 2020 йылдың 1 авгусынан 1 сентябренә тиклем тапшырырға кәрәк.
Документтар исемлеге һәм ғариза формаһы бында.
Башҡортостан турист-рекреация кластерҙарын булдырыу конкурсының финалсылары иҫәбенә инде
Башҡортостан Рәсәйҙә турист-рекреация кластерҙарын булдырыу һәм экотуризмды үҫтереү өсөн федераль конкурстың финалсылары иҫәбенә инде.
Был хаҡта 28 июлдә Рәсәй Федерацияһы Президентының тәбиғәтте һаҡлау, экология һәм транспорт эшмәкәрлеге мәсьәләләре буйынса махсус вәкиле Сергей Иванов етәкселегендәге конкурс комиссияһы ултырышы һөҙөмтәләре буйынса билдәле булды.
«Финалсылар иҫәбенә 7 федераль округтан 30 субъект инде. Финалға сыҡҡан проекттар һаны буйынса беренсе урында — 7 проект менән Алыҫ Көнсығыш федераль округы.
Икенсе урынды Волга буйы федераль округы алды — 6 проект.
Өсөнсө урынды Төньяҡ-Көнбайыш, Үҙәк һәм Себер федераль округтары бүлеште — һәр береһендә 5-әр проект.
Көньяҡ федераль округында — 4, Урал федераль округында 2 проект финалға сыҡты», — тип хәбәр ителә конкурстың рәсми сайтында.
Башҡортостандан федераль грантҡа һәм Стратегик башланғыстар агентлығынан профессиональ ярҙамға ике проект дәғүә итә. Улар араһында — «Мәғрүр Ирәмәл».
Уға «Ирәмәл» тәбиғәт паркы һәм «Урал-Тау» дәүләт тәбиғәт заказнигы биләмәләре инде.
Икенсе проект — «Башҡортостан йөрәге», уға «Еҙем» тәбиғәт паркы, «Башҡортостан» милли паркы, Торатау, Толпар шыршылыҡтары, Киндерле-Леднев-Октябрьский мәмерйә системаһы, Туғар һалған күле, Аҫҡын боҙ мәмерйәһе ҡарай.
Эксперттар фекеренсә, Башҡортостан эске туризмды һәм эко-туризмды үҫтереү өсөн ғәйәт ҙур мөмкинлеккә эйә.
Республиканың төп өҫтөнлөгө — географик яҡтан уңайлы урын һәм төрлө, һоҡланғыс тәбиғәт.
Бындай кластерҙарҙың төп маҡсаты — туристар ағымын яйға һалыу.
30 июль — Башҡортостанда ҡыҫҡартылған эш көнө
Башҡортостанда 30 июлдә, Ҡорбан байрамы алдынан, эш көнө бер сәғәткә ҡыҫҡара, тип иҫкә төшөрҙөләр республика Хеҙмәт министрлығында.
Республика хөкүмәте ҡарары буйынса, 31 июль – Ҡорбан байрамы эшләмәгән байрам көнө тип иҫәпләнә.
Быйыл Ҡорбан байрамы йомаға тап килә.
Шуға кесаҙна, 30 июлдә, эш көнө бер сәғәткә ҡыҫҡара.
Биш көнлөк эш аҙнаһында Башҡортостанда Ҡорбан байрамына бәйле 2020 йылдың 31 июле, 1 һәм 2 авгусы ял көндәре тип иҫәпләнә.
«Йыллыҡ төп йәки өҫтәмә түләүле отпуск бирелгәндә Ҡорбан байрамы отпуск иҫәбенә индерелмәй», — тип өҫтәнеләр Башҡортостан Хеҙмәт министрлығының матбуғат хеҙмәтендә.
Өфөлә «Бейеүсе торналар» фонтанының эшләү ваҡыты ике сәғәткә ҡыҫҡартылды
Өфө мэрияһы «Имәндәр» скверында яңы «Бейеүсе торналар» фонтанының эшләү режимы үҙгәреүе тураһында хәбәр итте.
Билдәләнеүенсә, фонтан ике – ғәҙәти һәм музыкаль режимда эшләүен дауам итә.
Әгәр элек фонтан төнгө 12-гә тиклем эшләһә, хәҙер уның графигы ике сәғәткә — киске 10-ға ҡәҙәр ҡыҫҡартылды.
Фонтандың музыкаһы шулай уҡ киске сәғәт 10-сы 30 минуттан киске 10-ға тиклем уйнай,тип белдерҙеләр мэрияла.
Хәтерегеҙгә төшөрәбеҙ, «Ҡала мәҙәниәт һарайы» туҡталышындағы яңы фонтан 30 июндә асылды.
Республикала «Хеҙмәт ҡаһарманлығы ҡалаһы» стелаһын ҡуйыу өсөн урын һайлайҙар
Башҡортостанда Өфөлә «Хеҙмәт ҡаһарманлығы ҡалаһы» стелаһын ҡуйыу урынын һайлау буйынса онлайн-тауыш биреү башланды.
Мемориалды урынлаштырыу өсөн халыҡҡа ике вариант тәҡдим итәләр.
Ҡала мэрияһынан хәбәр итеүҙәренсә, тәүге вариант – Еңеү аллеяһына ингән ерҙәге майҙансыҡ.
Ул Беренсе Май урамында Еңеү паркына ингән урын янында урынлашҡан.
Икенсеһе – Ленин һәм Зәки Вәлиди урамдары сатында паркка ингән урындағы майҙансыҡ.
Мемориал һигеҙ ҡырлы колонналы, иң өҫтә алтын ялатылған Өфө гербы тора, бейеклеге – 20 метр.
Авторҙары – Константин Донгузов һәм Дамир Мәғәфүров.
Тауыш биреү «Берҙәм Рәсәй»ҙең сайтында онлайн уҙғарыла.
13 сентябргә тиклем һайларға мөмкин.
Бынан алда «Башинформ» 2 июлдә Рәсәй Президентының илдең 20 ҡалаһына ошо абруйлы исем биреү тураһында указға ҡул ҡуйыуын хәбәр иткәйне.
Өфө һәм Башҡортостан ошо идея өсөн халыҡтың иң күп  – 1,2 миллиондан ашыу ҡултамғаһын йыйҙы.
Башҡортостанға өс йәштән ете йәшкә тиклемге балаларға түләү өсөн 660 миллион бүленде
Рәсәй Хөкүмәте балаларға түләү өсөн тағы 18,4 миллиард һум бүлде.
Бойороҡҡа ил хөкүмәте рәйесе Михаил Мишустин ҡул ҡуйҙы.
Башҡортостан Республикаһына өс йәштән ете йәшкә тиклемге балаһы булған ғаиләләргә айлыҡ түләүҙәр өсөн 660 миллион һум бүленде.
Аҡса Рәсәйҙең Ғаилә, хеҙмәт һәм социаль яҡлау министрлығына йүнәлтелде.
Документҡа ярашлы, ғаиләләрҙәге 718 меңдән ашыу бала аҡса алырға тейеш.
Рәсәй Федерацияһының Хеҙмәт министрлығы 2021 йылдың 1 февраленә хәтлем был аҡсаның нисек тотонолоуы хаҡында отчет бирә.
Бынан алда «Башинформ» Ғаилә, хеҙмәт һәм социаль яҡлау министрлығы башлығы Ленара Иванованың республикала йәшәүселәргә мөрәжәғәт итеүе һәм ни өсөн уларҙың ҡайһы берҙәре өс йәштән ете йәшкәсә балаларға аҡса алмауын аңлатыуы тураһында хәбәр иткәйне.
Министр һүҙҙәренсә, 23 июлгә бирелгән ғаризалар һаны 140 меңгә еткән, уларҙың 64 меңе ҡарала. 40 мең мөрәжәғәт буйынса түләүҙәр тәғәйенләнгән, ә 31 меңе кире ҡағылған.
Икенсе сценарий сәбәптәре араһында — йән башына уртаса килемдең күберәк булыуы һәм ғаилә тураһында тулы мәғлүмәт бирмәү.
Республикала 170 ҡымыҙ фермаһы йылына 3,7 мең тонна милли эсемлек етештерә
Фото: Башҡортостан Республикаһының Ауыл хужалығы министрлығы
Башҡортостанда ҡымыҙ миҙгеленең ҡыҙған мәле.
Рәсәйҙәге йылҡы һанының 9% — республикала, бейә һөтөнөң 45% ошонда етештерелә, тип иҫкә төшөрҙөләр Ауыл хужалығы министрлығында.
Бөгөнгә республикала 8 мең баш йылҡы аҫралған 170 ҡымыҙ фермаһы йыл һайын 3,7 мең тонна ризыҡ етештерә.
Яңыраҡ Әбйәлил районында Сабитовтар ғаиләһенең ҡымыҙ хужалығы эшләй башланы, тип яҙа район гәзите.
Марат Сабитовҡа бала саҡтан ат ене ҡағылған, был шөғөлөн ул үҙенең һөнәре итеп һайлаған.
«2012 йылда өйләнешкәндә Мараттың бер бейәһе бар ине, — тип һөйләне Гүзәлиә Сабитова «Әбйәлил» гәзитенә.
— Ата-әсәйем тағы берәүҙе бүләк итте.
Аҙаҡ туй аҡсаһына йәнә бейә һатып алырға булдыҡ, һуңынан машинаны малдарға алмаштырҙыҡ.
Йәш малдарҙы үҫтерҙек.
Йылдан-йыл шулай дауам итә».
Бөгөн Сабитовтарҙың фермер хужалығында 39 баш йылҡы бар, шуларҙың 19-ы — һауын бейәһе.
Әле ғаилә Дауыт һәм Ҡужан ауылдары араһында база төҙөй.
Йылҡысылыҡтың милли традицияларын һаҡлау һәм тармаҡты артабан үҫтереү өсөн республикала «Башҡортостан Республикаһында йылҡысылыҡты үҫтереү» ярҙамсы программаһы раҫланған.
2020 йылға 8,5 миллион һум күләмендә ярҙам бүленгән.
Башҡортостанда тәүлек эсендә COVID-19 йоҡтороуҙың 36 яңы осрағы асыҡланған
30 июлгә мәғлүмәттәр буйынса, Башҡортостанда яңы коронавирус инфекцияһын йоҡтороусыларҙың дөйөм һаны 6 711-гә еткән.
Башҡортостандың Һаулыҡ һаҡлау министрлығы хәбәр итеүенсә, һуңғы тәүлектә республикала 36 яңы осраҡ асыҡланған.
1604 сирленең 195-е — стационарҙа, 1409-ы амбулатор шарттарҙа дауалана.
Пандемия башланғандан алып республикала бөтәһе 5085 кеше һауыҡҡан, 60-ы — һуңғы тәүлектә.
Коронавирустан вафат булыуҙың яңы осраҡтары тураһында хәбәр ителмәй.
COVID-19-ҙан үлгәндәрҙең рәсми теркәлгән һаны 22 кеше тәшкил итә.
«Салауат Юлаев» «Автомобилист» менән ике иптәштәрсә осрашыуҙы тамашасылар менән үткәрә
«Салауат Юлаев» 2 һәм 3 августа яңыртылған «Өфө-Арена» майҙансығында ике иптәштәрсә уйын үткәрә.
Спарринг-партнер булып Екатеринбургтың «Автомобилист» клубы сығыш яһай.
Уйындар көндөҙгө сәғәт 1-ҙә һәм 4-тә башлана.
Өфө командаһы тамашасы урындарының дөйөм һанынан 10% аренаға индерергә вәғәҙә итте.
Иптәштәрсә осрашыуҙарға билеттарҙы 300 һумдан онлайн һатып алырға мөмкин.
Ингән урында көйәрмәндәрҙең температураһын үлсәйҙәр, фирма битлектәре, бирсәткәләр тараталар.
Клуб тамашасыларҙы буфеттарҙың эшләмәйәсәге хаҡында иҫкәртте, шуға күрә уйындар алдынан ашап алырға кәрәк.
Республикала COVID-19 таралыуы ғәҙәттән тыш хәл индереү өсөн сәбәп булыуы закон менән нығытылды
Башҡортостанда «Халыҡты һәм биләмәне тәбиғи һәм техноген характерҙағы ғәҙәттән тыш хәлдәрҙән һаҡлау тураһында» республика законына төҙәтмәләр көсөнә инде.
Атап әйткәндә, Дәүләт Йыйылышы – Ҡоролтай вәкилдәре хәүефле сирҙең таралыуын ғәҙәттән тыш хәл төшөнсәһенә индерҙе.
«Хәҙер авария, һәләкәт йәки хәүефле тәбиғәт күренеше генә түгел, ә хәүефле ауырыу таралыуға ла бәйле ғәҙәттән тыш хәл иғлан ителеүе ихтимал.
Законда пандемия шарттарында республика власть органдарының вәкәләттәре аныҡланды.
Юғары әҙерлек йәки ғәҙәттән тыш хәл тәртибен индергәндә улар үҙ-үҙеңде тотоу ҡағиҙәләрен билдәләй, республика биләмәһендә бөтә граждандар һәм ойошмалар уларҙы үтәргә бурыслы», — тип билдәләне Башҡортостан парламенты рәйесе Константин Толкачев.
Башҡортостан Дәүләт Йыйылышы рәйесе һүҙҙәренсә, яңы коронавирус инфекцияһы көтөлмәгән саҡырыу булды.
«Ҡануниәттә ошондай күләмдәге эпидемия барлыҡҡа килгән осраҡҡа эш итеүҙәр ҡаралмағайны.
Хәҙер беҙҙең бындай осраҡта эш итеү тәжрибәһе бар.
Закондар сығарыу базаһын яңы ысынбарлыҡҡа тап килтерергә кәрәк», — тине  Константин Толкачев.
Ҡорбан байрамында Башҡортостанда почта бүлексәләре нисек эшләй
Рәсәй почтаһы оҙайлы ял көндәрендә Башҡортостандағы бүлексәләренең эш графигын хәбәр итте.
31 июль — Ҡорбан байрамы — республиканың барлыҡ почта бүлексәләре өсөн ял тип иғлан ителде.
Был көндә гәзит-журналдар таратылмай, почта йәшниктәренән хаттар алынмай, тип хәбәр иттеләр Башҡортостандың Федераль почта элемтәһе идаралығынан.
Бөгөн почта бүлексәләре ғәҙәттәгесә эшләй, эш көнө бер сәғәткә ҡыҫҡара.
1 августа бүлексәләр үҙҙәренең ғәҙәти графигы буйынса эшләй.
Ләкин ҡайһы бер ауыл почта бүлексәләре өсөн был көндә башҡа эш режимы билдәләнеүе мөмкин, тип өҫтәнеләр Башҡортостан Федераль почта элемтәһе идаралығының матбуғат хеҙмәтендә.
1 августан республика пенсионерҙарының пенсияһы арттырыла
1 августан эшләп йөрөгән пенсионерҙар арттырылған пенсия ала башлай, тип хәбәр иттеләр Рәсәй Пенсия фондының Башҡортостан буйынса бүлексәһенән.
«Ҡартлыҡ, инвалидлыҡ, ҡараусыһын юғалтыу осрағы буйынса страховка пенсияһын алыусылар страховка пенсияһын яңынан иҫәпләтергә хоҡуҡлы.
Был ғаризаһыҙ тәртиптә башҡарыла.
Өҫтәмәнең күләме индивидуаль һәм эшләү осорона, эш биреүселәрҙән килгән страховка взностары суммаһына бәйле.
Республиканың 248 мең пенсионеры яңы күләмдә пенсия ала башлай.
Түләүгә сығымдарҙы финанслау тулы күләмдә тәьмин ителгән», — тип белдерҙеләр Рәсәй Пенсия фонды Башҡортостан буйынса бүлексәһенең матбуғат хеҙмәтендә.
Пенсия почта бүлексәләрендә ғәҙәти график буйынса — 3 августан 24-енә тиклем таратыла.
Кредит ойошмаларына пенсия килешеүҙә билдәләнгән ваҡытта күсерелә.
Башҡортостанда июлдең һуңғы көндәре эҫе була
Башҡортостанда һауа температураһы күтәрелеүен дауам итә, тип билдәләй республика синоптиктары.
Башгидромет мәғлүмәте буйынса, кесаҙна аяҙлы-болотло булыуы көтөлә.
Урыны менән бер аҙ ямғыр, йәшен.
Ел көнбайыштан, көньяҡ-көнбайыштан секундына 2-7 метр, көндөҙ киҫкен.
Һауа температураһы көндөҙ — 25-30 градус.
31 июлдә — Ҡорбан байрамында — Башҡортостанда ҡыҫҡа ваҡытлы ямғыр яуа, урыны менән йәшен.
Ел көньяҡ-көнбайыштан, көньяҡтан талғын, урыны менән көслө.
Һауа температураһы төндә — 14-19 градус, урыны менән 8-гә тиклем.
Көндөҙ — 27-32 градус, республиканың төньяҡ-көнбайышында — 22-гә тиклем.
Шәмбе йәнә ҡыҫҡа ваҡытлы ямғыр, урыны менән йәшен фаразлана.
Ел көньяҡ-көнбайыштан, көньяҡтан талғын, урыны менән көслө.
Төндә — 14-19 градус, урыны менән 8-гә тиклем.
Көндөҙ эҫерәк — 27-32 градус, республиканың төньяҡ-көнбайышында — 22-гә тиклем.
Өфөлә сәнғәт институтынан алып Эске эштәр министрлығына тиклем Ленин урамы ябыла
Өфөлә шаршамбы, 2 сентябрҙә, таңғы сәғәт 6-нан Ленин урамы автотранспорт өсөн ябыла – Пушкин урамынан Коммунистик урамына тиклем.
Бында асфальт-бетондың өҫкө ҡатламын түшәйҙәр.
Хәрәкәт ике көнгә туҡтатыла.
Муниципалитетта уңайһыҙлыҡтар өсөн ғәфү үтенәләр һәм икенсе маршруттарҙы уйлауҙарын һорайҙар.
Ленин урамы Ибраһимов бульвары менән киҫешкән урынға хәтлем территориаль заказ сиктәрендә ремонтлана, тип иҫкә төшөрҙөләр мэрияла.
Республикала тәүлек эсендә коронавирус йоҡтороуҙың 32 осрағы асыҡланған
Һуңғы тәүлектә Башҡортостанда коронавирус менән сирләүҙең 32 яңы осрағы асыҡланған, тип хәбәр иттеләр республика Һаулыҡ һаҡлау министрлығынан.
Пандемия башланғандан алып төбәктә бөтәһе 7795 COVID-19 осрағы раҫланған.
Бөгөнгә стационарҙа яңы коронавирус инфекцияһы менән сирләгән 68 пациент бар, уларҙың туғыҙы – ауыр хәлдә.
Амбулатор шарттарҙа 802 кеше дауалана.
«Тәүлек эсендә бер пациент һауығып сыҡҡан, пандемия башланғандан алып 6896 кеше һауыҡҡан, — тип белдерҙеләр ведомствола.
— Коронавирустан вафат булыуҙың яңы осраҡтары теркәлмәгән.
Мәрхүмдәр һаны элеккесә 29 кеше тәшкил итә».
Башҡортостанда дауахананан тыш пневмония менән ауырыусылар һаны бер тәүлектә 69 кеше тәшкил иткән.
Һәм, киреһенсә, 78 пациент дауахананан  сыҡҡан.
Хөкүмәттәге оператив кәңәшмәлә докладтарҙың бер өлөшө башҡорт телендә яңғырай
Вице-премьер Фәнүр Йәғәфәров республика хөкүмәтендә үткән кәңәшмәлә Башҡортостан халыҡтарының Милли кейем көнөнә әҙерлек тураһында башҡортса доклад менән сығыш яһаны.
Байрамды апрелдең өсөнсө йомаһында (17 апрелгә тура килде, онлайн үткәрелде) һәм сентябрҙең икенсе йомаһында ойошторорға хәл ителде.
Киләһе Милли кейем көнө лә онлайн уҙғарыла: оҫталыҡ дәрестәре, күргәҙмәләр, дефиле, дизайнерҙар менән осрашыуҙар, социаль селтәрҙә #МиллиКейем билдәһе менән күләмле флешмобтар, иң яҡшы фотолар баҫма календарға урынлаштырыла.
11 сентябрҙә киске сәғәт 7-лә Конгресс-холл эргәһендәге майҙанда ҙур әйлән-бәйлән ойошторола, унда милли кейемдәге теләгән һәр кем ҡатнашырға мөмкин.
Төп фактор — мәғлүмәт таратыу һәм матди әҙерлек.
«Милли кейемдәрҙең тарихы, уларҙың үҙенсәлектәре менән танышыу мөмкинлеге булһын өсөн киң мәғлүмәт сараларында яҡтыртырға кәрәк.
Төрлө йәштәге кешеләр милли кейемдең ниндәйҙер аксессуарҙарын һатып ала алһын өсөн йәрминкәләр һәм күргәҙмәләр ойоштороу зарур», — тип тәҡдим итте вице-премьер.
Байрам уҙғарылған көндәрҙә эш һәм көндәлек кейемдә милли костюм элементтарын индерергә тәҡдим ителә.
«Милли кейем көнөн үткәреүҙе мәғариф һәм мәҙәниәт хеҙмәткәрҙәренә генә ауҙарып ҡуймауығыҙҙы, төрлө өлкә хеҙмәткәрҙәрен йәлеп итергә тырышыуығыҙҙы үтенәм.
Был көндө хөкүмәт вәкилдәре менән муниципаль хеҙмәткәрҙәрҙең дә үҙ тамырҙарына хөрмәт менән ҡарарына һәм үрнәк булырына ышанам.
Беҙҙең башланғысҡа ҡыҙыҡһыныу уятыр өсөн шулай уҡ йәштәр араһында башҡорт ирҙәр костюмын популярлаштырыу мөһим», — тип билдәләне чиновник.
Фәнүр Йәғәфәров этностилдәге кейем тегеүселәргә ярҙам күрһәтеү мөмкинлеген ҡарарға тәҡдим итте. «Милли элементтар менән тауарҙар – мәктәп формаһы, балалар тауарҙары, көндәлек тормош предметтары етештереү өсөн шәхси индустрия булдырыу мөһим».
Вице-премьерҙың сығышы экранда русса субтитрҙар менән оҙатып барылды.
Ул милли элементтар төшөрөлгән эш костюмы кейгәйне.
Башҡортостан башлығы Радий Хәбиров әйтеүенсә, бөгөндән техник йыһазландырыу теләгән һәр кемгә туған телдә сығыш яһарға мөмкинлек бирә – тәржемә тәьмин ителә: «Күп милләтле республикабыҙҙа хәҙер шундай мөмкинлек бар.
Милли кейем көнөнә килгәндә, бының мәҙәни-ял сараһы булмауын хәтергә төшөргөм килә.
Был башҡорттоң ғына түгел, күп халыҡтарҙың йолаларын, мәҙәниәтен һаҡлау тарихы.
Мин дә ҡайһы саҡта милли элементтар төшөрөлгән костюм кейеп йөрөйөм, уны 11 сентябрҙә лә кейермен».
Башҡортостанда торлаҡ-коммуналь хужалыҡ хеҙмәттәре һыуыҡ ҡышҡа әҙерләнә
Бөгөн Башҡортостан башлығы Радий Хәбиров хөкүмәттәге оператив кәңәшмәлә торлаҡ-коммуналь хужалыҡ хеҙмәттәренә мөрәжәғәт итте.
«Торлаҡ-коммуналь хужалыҡ министрлығының төп бурысы – ҡышҡы миҙгелгә әҙерләнеү.
Шуға күрә, әйҙәгеҙ, бының менән ныҡлап шөғөлләнәйек.
Синоптиктар ҡыштың һыуыҡ буласағын фаразлай.
Беҙ ошо миҙгелде һәйбәт үтергә тейешбеҙ», — тип белдерҙе ул кәңәшмә барышында.
Бынан алда хәбәр ителгәнсә, Башҡортостанда пандемия һәм грипп, ОРВИ эпидемияһы арҡаһында йорттарға һәм социаль объекттарға йылыны иртәрәк бирә башлауҙары ихтимал.
Әйтәйек, 15 сентябргә барлыҡ төбәк хеҙмәттәре йылытыу миҙгеленә тулыһынса әҙер булырға тейеш.
Өфөлә был ваҡытҡа бөтә социаль учреждениеларға йылы биреү планлаштырыла.
«15 сентябргә йылы биреү өсөн бөтә нәмә әҙер булһын.
Тәү сиратта социаль учреждениеларҙы йылыта башлайбыҙ.
Барыһы ла һауа шарттарына бәйле», — тип билдәләне баш ҡала мэры Өлфәт Мостафин.
Ул шулай уҡ ҡайһы бер медицина учреждениелары урынлашҡан йорттарҙы контролгә алырға ҡушты.
Был йорттарға йылы ваҡытынан алда бирелергә тейеш.
Республикала 1 сентябрҙә алкоголь һатылмай
Башҡортостанда 1 сентябрҙә — Белем көнөндә — алкоголь һатыу тыйыла.
Был көндә республика законы менән төбәк биләмәһендә алкоголь продукцияһын ваҡлап һатыу тыйыла (йәмәғәт туҡланыуы хеҙмәттәрен күрһәткәндә алкоголде ваҡлап һатыуҙан тыш).
«Башинформ» хәбәр иткәнсә, былтыр яҙ Башҡортостан Республикаһы Дәүләт Йыйылышы – Ҡоролтай депутаттары «Башҡортостан Республикаһында этил спирты, алкоголле һәм спиртлы продукция етештереү, уларҙың әйләнеше өлкәһендәге эшмәкәрлекте көйләү һәм алкоголле продукцияны ҡулланыуҙы сикләү тураһында» республика законының 6.2-се статьяһына үҙгәрештәр индереү тураһында» Закон ҡабул итте.
Һуңғы ҡыңғырау байрамында, Йәштәр көнөндә — 27 июндә, Белем көнөндә һәм һабантуйҙар уҙғарылған көндәрҙә магазиндарҙа алкоголь һатыу тыйылды.
Сикләү яңы йыл каникулдарына ла ҡағылды.
Йәмәғәт транспорты сифатлы һәм һәйбәт булырға тейеш – Башҡортостан башлығы
Йәмәғәт транспорты сифатлы һәм һәйбәт булырға тейеш.
Бөгөн Башҡортостан башлығы Радий Хәбиров «Башавтотранс» дәүләт унитар предприятиеһы филиалдарына алынған яңы автобус асҡыстарын тапшырыу барышында ошо турала белдерҙе.
Уның һүҙҙәренсә, республика хөкүмәте «Башавтотранс»ты үҫтерергә булышырға, яңы автобустар һатып алырға, «Башавтотранс»ты Рәсәйҙең иң яҡшы транспорт компанияһына әүерелдерергә хәл итте.
Республика етәксеһе транспорт хеҙмәткәрҙәренә һәйбәт, яйға һалынған эш өсөн рәхмәт әйтте һәм яңы уҡыу йылы алдынан яңы машиналарҙы ҡала маршруттарына тиҙерәк сығарыуҙарын һораны.
«Башавтотранс» дәүләт унитар предприятиеһының генераль директоры Надир Самиев хәбәр итеүенсә, автопаркты тулыландырыу маршруттарҙа машиналар араһындағы интервалдарҙы кәметергә һәм пассажирҙар өсөн уңайлыҡты арттырырға мөмкинлек бирә.
Навигация системалары, кондиционерҙар һәм заманса хәүефһеҙлек талаптарына яуап биргән 50 «Вектор NEXT» машинаһынан торған партия Өфөнөң йәнле маршруттарына сыға.
2020 йылда республика властары дөйөм суммаһы 1,3 миллиард һумлыҡ 245 автобус һатып алды. 2019 йылда республиканың төп ташыусыһы автопаркын суммаһы 1,6 миллиард һумдан ашыулыҡ 478 автобус тулыландырҙы.
Сентябрь башында «Башавтотранс»ҡа тағы 50 «Вектор NEXT» автобусы һатып алына.
Республикала балалар өсөн күңел асыу учреждениелары үҙ эшен башлай
Тиҙҙән Башҡортостанда балалар өсөн күңел асыу учреждениелары йәнә эшләй башлай, тип белдерҙе республика башлығы Радий Хәбиров дүшәмбе хөкүмәттә үткән оператив кәңәшмәлә.
«Балалар баҡсаларын, мәктәптәрҙе асабыҙ, ә балалар өсөн күңел асыу учреждениеларын юҡ.
Балалар өсөн ойошмаларҙы асҡас, бының мәғәнәһен күрмәйем.
Әлегә дискотекаларҙы, клубтарҙы асмай торабыҙ – түҙерҙәр: ресторандар асыҡ, ә бына ҡалғандарын, әйҙәгеҙ, асайыҡ», — тине ул.
Хәтерегеҙгә төшөрәбеҙ, 1 сентябрҙән Башҡортостанда мунсалар һәм сауналар үҙ эшен башлай.
Республикала яңы коронавирус инфекцияһы таралыу хәүефенә бәйле тиҙҙән юғары әҙерлек тәртибе тураһында указға тейешле үҙгәрештәр индерелә.
Башҡортостанда мунсалар һәм сауналар асыла – Хәбиров
1 сентябрҙән Башҡортостанда мунсалар һәм сауналар эшләй башлай, тип хәбәр итте республика башлығы Радий Хәбиров хөкүмәттә уҙған оператив кәңәшмәлә.
Тиҙҙән юғары әҙерлек режимы тураһында указға тейешле үҙгәрештәр индерелә.
«Театр миҙгелен асыу буйынса ла тәҡдимдәр көтәм», — тип мөрәжәғәт итте Радий Хәбиров республика Мәҙәниәт министрлығы башлығына.
Хәтерегеҙгә төшөрәбеҙ, 28 августа Башҡортостанда хроник сирҙәре булған 65 йәштән өлкәндәр өсөн изоляция режимы бөтөрөлдө.
1 сентябрҙән балалар түңәрәктәре һәм секциялары, шулай уҡ кинотеатрҙар үҙ эшен башлай. Төп шарт – санитар-эпидемиологик талаптарҙы теүәл үтәү.
Бынан тыш, 1 сентябрҙән Башҡортостанда балалар баҡсалары, мәктәптәр һәм балаларға өҫтәмә белем биреү ойошмалары асыла.
Ошо уҡ көндән колледждарҙа беренсе һәм сығарылыш курстары студенттарының көндөҙгө уҡыуҙары башлана, шул иҫәптән улар ятаҡҡа урынлаштырыла.
Ҡалған курстар өсөн уҡыу (производство) практикаһы йәшәгән урын буйынса ойошторола.
2 октябрҙән колледждарҙың бөтә студенттары көндөҙ уҡый башлай, шул иҫәптән Башҡортостан Мәғариф министрлығы ҡарары буйынса дистанцион уҡыу менән аралаштырыла.
Юғары уҡыу йорттарында бакалавриат, белгеслек һәм магистратураның беренсе курс студенттары 1 сентябрҙән 1 ноябргә тиклем көндөҙ уҡый, ятаҡҡа урынлаштырыла, башҡа курстар өсөн дистанцион белем биреү ойошторола.
2 ноябрҙән беренсе семестр тамамланғансы беренсе курстар дистанцион режимға күсерелә.
Ҡалған курстар көндөҙ уҡый башлай, шул иҫәптән ятаҡҡа урынлаштырыла.
Сентябрҙең икенсе яртыһында республикаға көҙгө һауа торошо килә
gismeteo.ru порталы мәғлүмәттәре буйынса, 15 сентябргә тиклем Башҡортостанда йылы һәм ҡоро һауа торошо һаҡлана.
Өфөлә көндөҙ һауа +17, +28 градусҡаса йылына, төндә термометр бағанаһы +8-ҙән түбән төшмәй.
11-12 сентябрҙә бер аҙ яуым-төшөм фаразлана, айҙың тәүге яртыһындағы ҡалған көндәрҙең ҡояшлы һәм ҡоро булыуы, елдең талғын, секундына 14 метр тиҙлектә иҫеүе көтөлә.
15 сентябрҙән һуң республикаға көҙгө һауа торошо килә.
16-һынан һуң Өфөлә ямғырҙар фаразлана, көндөҙгө сәғәттәрҙә ҡалала елле була һәм +8-12 градусҡа тиклем һалҡынайта.
Метеофараздар мәғлүмәттәре буйынса, Рәсәйҙең Европа өлөшөндәге күп кенә төбәктәрҙә сентябрҙең тәүге яртыһы аномаль йылы булыуы көтөлә.
Илдең ҡайһы бер субъекттарында көндөҙгө сәғәттәрҙә һауа температураһы уртаса климатик норманан 5-6 градусҡа юғарыраҡ була.
Метеорологтар бындай һауа торошо аномалияларын глобаль йылыныу процесы тәьҫире менән бәйләй.
Башстат Башҡортостанда нисә уҡыусы, студент һәм уҡытыусы булыуын иҫәпләп сығарҙы
Уҙған уҡыу йылында 4 миллион халыҡ йәшәгән Башҡортостанда 1318 мәктәп эшләгән, уларҙа 488,3 мең бала һәм үҫмер белем алған (уларҙың 1320-һе шәхси мәктәптә уҡыған).
96 урта махсус уҡыу йортонда 78,3 мең студент —  буласаҡ белгестәр (уларҙың 4,9 меңе — 7 шәхси уҡыу йортонда), 25,9 уҡыусы — буласаҡ эшселәр.
Башҡортостандың 10 юғары уҡыу йортонда (уларҙың 2-һе – дәүләткә ҡарамаған) һәм 18 филиалда 97,2 мең студент белем алған (92,7 меңе – дәүләттеке).
Мәғариф өлкәһендә 115 мең кеше эшләй (республикала эшләүселәрҙең 11%): 33,9 мең мәктәп уҡытыусыһы, 4,6 мең урта махсус һәм 4,9 мең юғары уҡыу йорто мөғәллиме.
Шулай уҡ республикала 215 өҫтәмә белем биреү ойошмаһы бар, уларҙа 285,8 мең бала шөғөлләнә, шул иҫәптән 48,7 меңе – музыка һәм сәнғәт мәктәптәрендә, тип иҫәпләп сығарҙы Башстат 1 сентябргә.
Республика аграрийҙары 2,5 миллион тонна яңы уңыш ашлығы йыйған
Республикала 1 сентябргә 2,5 миллион тоннанан ашыу ашлыҡ һуғып алынған.
Әлегә бөртөклө һәм ҡуҙаҡлы культуралар майҙандарының 63 проценты ғына йыйылған.
Гектарынан уртаса уңыш – 22,6 центнер.
Ете районда 100 мең тоннанан ашыу иген һуғылған.
Улар – Илеш (146 мең тонна), Саҡмағош (133,4), Стәрлетамаҡ (131), Дәүләкән (106,4), Благовар (104,8), Мәләүез (103,6) һәм Ауырғазы (103,1) райондары.
«Баҫыуҙарҙың уңышы буйынса Саҡмағош аграрийҙары алдынғылыҡты бирмәй, гектарынан – 46 центнер.
Икенсе урында – илештәр (31,2 центнер), өсөнсөлә – ҡырмыҫҡалылар (29)», — тип белдерҙеләр Башҡортостан Ауыл хужалығы министрлығының матбуғат хеҙмәтендә.
Башҡортостанда Күп функциялы үҙәк аша Берҙәм дәүләт күсемһеҙ милек реестрынан күсермә өсөн түләү тәртибе үҙгәрҙе
Башҡортостанда Күп функциялы үҙәк аша Берҙәм дәүләт күсемһеҙ милек реестрынан мәғлүмәт алған өсөн түләүҙең яңы тәртибе билдәләнде, тип хәбәр иттеләр республика буйынса Росреестрҙың идаралығының матбуғат хеҙмәтенән.
Хәҙер Берҙәм дәүләт күсемһеҙ милек реестрынан күсермә өсөн ике квитанция буйынса түләргә кәрәк.
Йәғни ошондай хеҙмәт күрһәтелгәндә ғариза биреүселәр бер юлы ике квитанцияны түләргә тейеш – Росреестр һәм Күп функциялы үҙәк өсөн.
Ләкин клиенттарға өҫтәмә финанс йөкләмәһе һалынмай – Берҙәм дәүләт күсемһеҙ милек реестрынан мәғлүмәт алған өсөн түләү күләме элеккесә ҡала.
Күп функциялы үҙәктә Берҙәм дәүләт күсемһеҙ милек реестрынан күсермә ғариза биреүселәргә ике квитанцияны түләгәндән һуң ғына бирелә, тип билдәләнеләр ведомствола.
Өфөлә 1 сентябрҙә Ағиҙел ярында автотранспорт хәрәкәте сикләнә
Өфөлә Яр буйы урамындағы участкала автотранспорт хәрәкәте сикләнә.
«Торатау» конгресс-холынан төшкән юлдан алып «Йәшлек» спорт-һауыҡтырыу комплексына тиклем участка тулыһынса ябыла.
Сикләү 1 сентябрҙә көндөҙгө сәғәт 2-нән киске 10-ға хәтлем ғәмәлдә була.
Бындай саралар Белем көнөн билдәләүгә арналған байрам сараларына әҙерләнеү һәм уларҙы уҙғарыу барышында юл хәрәкәтендә ҡатнашыусыларҙың хәүефһеҙлеген тәьмин итеү өсөн күрелә.
Өфө ҡалаһы хакимиәте баш ҡала халҡын һәм ҡунаҡтарын хәрәкәтте сикләүҙе аңлап ҡабул итеүҙәрен һорай һәм ваҡытлыса ҡыйынлыҡтар өсөн ғәфү үтенә.
Радий Хәбиров республика уҡытыусыларын һәм уҡыусыларын Белем көнө менән ҡотланы
Бөгөн, 1 сентябрҙә, Башҡортостан башлығы Радий Хәбиров республика уҡыусыларына һәм уҡытыусыларына мөрәжәғәт итеп, уларҙы Белем көнө, яңы уҡыу йылының башланыуы менән ҡотланы.
«Балаларҙың — уҡытыусыларҙы, шулай уҡ уҡытыусыларҙың һеҙҙе һағынғанын яҡшы беләм.
Эйе, уҙған уҡыу йылы бөтәбеҙ, хатта кескәйҙәр һәм өлкән класс уҡыусылары өсөн еңел булманы.
Сөнки өйҙә ултырып уҡырға тура килде.
Балаларға ла, уҡытыусыларға ныҡ ҡыйынға төштө.
Шуға ҡарамаҫтан, быйылғы уҡыу йылын, һәр ваҡыттағыса, кластарҙа, мәктәптәрҙә башларға хәл иттек», — тине республика башлығы.
Радий Хәбиров уҡыусыларҙан коронавирусҡа ҡаршы сараларҙы үтәүгә яуаплы ҡарауҙарын, үҙҙәрен дә, уҡытыусыларҙы ла һаҡлауҙарын һораны.
Республика башлығы һүҙҙәренсә, ҡатмарлыҡтарға ҡарамаҫтан, өлкән класс уҡыусыларының күпселеге Берҙәм дәүләт имтиханын уңышлы тапшырҙы.
Башҡортостанда быйыл вуздарҙа бюджет урындары һаны 1,5 меңгә арттырылды.
Киләһе йылда – 2 меңгә тиерлек.
«Был нимә тураһында һөйләй?
Һеҙҙең республикабыҙҙың яҡшы белем биргән юғары уҡыу йорттарына уҡырға инеү мөмкинлегегеҙ арта.
Иң мөһиме – һеҙ бында йәшәрһегеҙ һәм ата-әсәйҙәрегеҙҙән айырылмаҫһығыҙ.
Шуға күрә был һеҙҙең өсөн мөһим йыл.
Ул еңел бирелмәҫ, моғайын.
Ләкин үҙегеҙгә ышанһағыҙ, барыһы ла яҡшы булыр», — тине Радий Хәбиров өлкән класс уҡыусыларына мөрәжәғәт итеп.
Республика етәксеһе башланғыс кластарҙың ошо уҡыу йылынан башлап мәктәптә бушлай туҡланасағын әйтте.
Быйыл 150 мәктәптә тәртип урынлаштырылған.
«Иң ҙур мәктәптәрҙә хәҙер заманса стоматология кабинеттары бар. Уларҙа тәжрибәле теш табиптары эшләй.
Шуға күрә уҡыусыларға мөрәжәғәт итәм: стоматология кабинеттарына ҡурҡмай барығыҙ һәм мәктәпте тамамлағанда матур тештәрегеҙ менән йылмайып сығығыҙ.
Йәнә шуны әйтмәксемен: мәктәптәрҙә төрлө программаларҙы ғәмәлгә индерәбеҙ – «Юғарыға ос!», «Спорт көрәшен – мәктәптәргә» һәм башҡалар.
Шуға мәктәптә уҡығанда ваҡытты бушҡа үткәрмәгеҙ.
Аҙаҡ ваҡытығыҙ булмаҫ.
Башҡортостандың Арбитраж суды Генпрокуратура талабы буйынса БСК акцияларын тартып алды
Башҡортостандың Арбитраж суды Генпрокуратура талабы буйынса БСК акцияларын тартып алды, тиелә судтың рәсми белдереүендә.
«Башҡортостан Республикаһының Арбитраж суды ҡарары менән Рәсәй Федерацияһы Генераль прокурорының беренсе урынбаҫарының сит законһыҙ милектән «Башҡортостан сода компанияһы» акционерҙар йәмғиәте акцияларын дәүләт файҙаһына һоратып алыу хаҡында Генераль прокурорҙың дәғүәһе буйынса тәьмин итеү сараларын ҡабул итеү тураһында ғаризаһы ҡәнәғәтләндерелде.
«Башҡортостан сода компанияһы» акционерҙар йәмғиәтенең «Региональный фонд» акционерҙар йәмғиәте, «Башкирская химия» акционерҙар йәмғиәте, «Башкирская химия» сауҙа йорто яуаплылығы сикләнгән йәмғиәте милкендә булған исемле акцияларына арест һалынды.
«Реестр» акционерҙар йәмғиәтенә «Башҡортостан сода компанияһы» акционерҙар йәмғиәте акционерҙары реестрына үҙгәрештәр индереү тыйылды», — тиелә судтың белдереүендә.
Ҡарар шунда уҡ үтәлергә тейеш.
Радий Хәбиров юғары әҙерлек тәртибе тураһында указға үҙгәрештәр индерҙе
Башҡортостан башлығы Радий Хәбиров юғары әҙерлек тәртибе тураһында Указға үҙгәрештәр индерҙе.
Документ хоҡуҡи мәғлүмәт порталында баҫылған.
Хәҙер социаль учреждениелағы кешеләр өсөн изоляция режимы 15 сентябргә тиклем һаҡлана.
1 сентябрҙән балалар өсөн уйын бүлмәләре, балалар өсөн күңел асыу үҙәктәре, түңәрәктәр һәм секциялар, шул иҫәптән сауҙа-күңел асыу үҙәктәрендә һәм мәҙәниәт йорттарында (һарайҙарында) урынлашҡандар үҙ эшен башлай. Санитар-эпидемиологик талаптарҙы теүәл үтәү мотлаҡ.
Шулай уҡ 1 сентябрҙән кинотеатрҙар, мунсалар һәм сауналар (шул иҫәптән фитнес үҙәктәрендә урынлашҡандар), сауҙа үҙәктәрендәге фудкорттар асыла.
15 сентябрҙән театр-концерт берләшмәләре, мәҙәниәт йорттары (һарайҙары) эшләй башлай.
Башҡортостандың 490 мең уҡыусыһы өсөн яңы уҡыу йылы башлана
Бөгөн, 1 сентябрҙә, Башҡортостандың 490 меңдән ашыу уҡыусыһы өсөн яңы уҡыу йылы башлана.
Уҡыусылар 2020 йылдың мартынан алып өйҙә белем алғандан һуң, ниһайәт, мәктәпкә бара, ә кемдер өсөн тәүгә мәктәп ҡыңғырауы яңғырай.
Быйыл, ҡыҙғанысҡа ҡаршы, коронавирус арҡаһында дөйөм мәктәп тантаналары юҡ.
Улар беренсе класс һәм сығарылыш уҡыусылары өсөн генә уҙғарыла.
Республикала 55 мең бала тәүге тапҡыр парта артына ултыра.
Өфөлә 126 мең уҡыусы, шул иҫәптән 14 мең беренсе класс уҡыусыһы мәктәпкә бара.
Коронавирус пандемияһы шарттарында балаларҙың һәм уҡытыусыларҙың хәүефһеҙлеге өсөн Роспотребнадзор мәктәптәргә талаптар билдәләне.
Уҡыусылар айырым кабинеттарҙа уҡый, был ҡайһы бер фәндәргә генә ҡағылмай, хәҙер дәрестәр 35 минут дауам итә.
Шулай уҡ температураны үлсәү, бүлмәләрҙе таҙартыу һәм елләтеү мотлаҡ.
Белем биреү ойошмаларының яңы шарттарҙа эшләүе тураһында тулыраҡ «Башинформ» материалында уҡығыҙ.
10 сентябргә тиклем Өфө маршруттарына тағы 50 яңы автобус сыға
31 августа «Башавтотранс» Өфө маршруттары өсөн 50 яңы автобус алды, тип иҫкә төшөрҙө Өфө хакимиәте башлығы Өлфәт Мостафин бөгөн мэрияла уҙған оператив кәңәшмәлә.
Улар маршрутҡа сыҡты ла инде.
Өфө мэры 10 сентябргә тиклем баш ҡала тағы урта класлы 50 автобус аласағын хәбәр итте.
Уның һүҙҙәренсә, һуңғы ваҡытта ҡала ҙур һәм урта һыйҙырышлы 279 автобус алды.
«Башинформ» хәбәр иткәнсә, 2020 йылда республика властары дөйөм суммаһы 1,3 миллиард һумлыҡ төрлө класлы 245 автобус һатып алды. Былтыр республиканың төп ташыусыһы автопаркы 1,6 миллиард һумдан ашыулыҡ аҙ, урта һәм ҙур класлы 478 автобус менән тулыланды.
Республикала район гәзите журналистары беренсе класс уҡыусыларын мәктәпкә әҙерләүҙә ярҙам күрһәтә
Учалы ҡалаһында «Учалы гәзите» район баҫмаһының журналистар коллективы 1 сентябргә ике беренсе класс уҡыусыһына – Эльвира Ғөбәйҙуллина менән Илнур Абхалиҡовҡа мәктәп формаһы һәм аяҡ кейеме һатып алды.
Баҫмала хәбәр итеүҙәренсә, Эльвираны атаһы ун айлыҡ сағынан уҡ яңғыҙы тәрбиәләй.
Ә Илнурҙың әсәһе ваҡытлыса эшһеҙ, ғаиләлә тағы бер бәлиғ булмаған бала бар, уны ла мәктәпкә әҙерләргә кәрәк.
«Коллегаларым «Баланы мәктәпкә әҙерлә» хәйриә акцияһы барышында йыл да көсөнән килгәнсә ярҙам ҡулы һуҙа.
Мәҫәлән, былтыр беҙ янғында зыян күргән ғаиләнән ике уҡыусы ҡыҙҙы мәктәпкә әҙерләнек.
Был изге йолаға һәр ваҡыт тоғро ҡалырбыҙ тип ышанам.
Ә балаларҙың күҙҙәрендә күпме шатлыҡ осҡондарын күрәбеҙ», – ти Учалы мәғлүмәт үҙәге етәксеһе Фәнисә Таһирова.
«Баланы мәктәпкә әҙерлә» республика акцияһы Башҡортостанда унынсы тапҡыр ойошторола.
Ошо ваҡыт эсендә ғаиләләре ауыр тормош хәлендә ҡалған күп балаларға ярҙам күрһәтелде.
Учалы районында ғына быйыл 112 баланың ата-әсәһе ярҙам һорап мөрәжәғәт итте.
Башҡортостанда БДМУ клиникаһы ҡарамағындағы COVID-госпиталь ябылыуға әҙерләнә
Өфөлә БДМУ клиникаһы ҡарамағындағы COVID-госпиталь ябылыуға әҙерләнә.
28 августан учреждениела коронавирус инфекцияһын йоҡторған пациенттарҙы ҡабул итеү туҡтатылды.
COVID-госпиталдең эшен тамамлау коронавирус менән сирләүселәрҙең кәмеүенә бәйле, тип хәбәр итә «Башҡортостан» дәүләт телерадиокомпанияһы.
Учреждение этаплап элекке эш режимына күсә башлай.
Бынан алда «Башинформ» хәбәр иткәнсә, мәктәптәргә Башҡорт дәүләт медицина университетының табип-профилактика, дауалау һәм педиатрия факультеттарының өлкән курс студенттары, шулай уҡ 50 ординатор ебәрелә.
Башҡорт дәүләт медицина университеты студенттары иҫәбенән медицина инспекторҙарына мәктәптәрҙә яңы коронавирус таралыуына юл ҡуймау бурысы йөкмәтелде.
Уларҙың эшмәкәрлегенең маҡсаты – мәктәптәрҙә, уҡыусылар һәм уҡытыусылар араһында инфекция ауырыуҙарының, шул иҫәптән яңы коронавирус инфекцияһының таралыуын иҫкәртеү, белем усаҡтарында профилактик сараларҙы үтәүҙе контролдә тотоу.
Республикала тәүлек эсендә COVID-19 йоҡтороуҙың 31 осрағы асыҡланған
Һуңғы тәүлектә Башҡортостанда коронавирус йоҡтороуҙың 31 яңы осрағы асыҡланған, уларҙың 15-е — Өфөлә, тип хәбәр иттеләр республиканың Һаулыҡ һаҡлау министрлығынан.
Пандемия башланғандан алып республикала бөтәһе 7856 коронавирус осрағы раҫланған.
Бөгөн стационарҙа ятҡан 71 сирленең һигеҙе – ауыр хәлдә, амбулатор шарттарҙа 815 кеше дауалана.
«Бер тәүлектә 20 пациент һауығып сыҡҡан, пандемия башланғандан алып йәмғеһе 6941 кеше һауыҡҡан, — тип белдерҙеләр ведомствола.
— Коронавирустан вафат булыуҙың яңы осраҡтары теркәлмәгән.
Мәрхүмдәр һаны элеккесә 29 кеше тәшкил итә».
Ә бына дауахананан тыш пневмония менән ауырыусылар көндән-көн арта.
Әйтәйек, һуңғы тәүлектә төбәктә ошондай 91 сирле асыҡланған.
Дауахананан 103 пациент һауығып сыҡҡан.
Башҡортостанда сентябрь айы йылы була – Башгидромет
Башҡортостанда сентябрь айы йылы була.
Башгидромет синоптиктары көҙҙөң тәүге айына һауа торошо менән таныштырҙы.
Һауа температураһының республикала ғәҙәттәгенән 1,5 градусҡа йылыраҡ булыуы көтөлә.
Башҡортостан биләмәһе өсөн уртаса айлыҡ температура нормаһы +10,7 градус тәшкил итә.
Республикала оҙайлы ямғырҙар фаразланмай.
Яуым-төшөмдөң нормаға яҡын, урыны менән норманан аҙыраҡ булыуы күҙаллана (норма 30-70 миллиметр тәшкил итә).
Радий Хәбиров Ҡуштауҙы махсус һаҡланған биләмә тип иғлан итеү тураһында ҡарарға ҡул ҡуйҙы
Фото: «Ҡуштау» тәбиғәт ҡомартҡыһының схемаһы
Башҡортостан башлығы Радий Хәбиров Башҡортостан Республикаһы Хөкүмәтенең Ишембай районында урынлашҡан Ҡуштауҙы республика әһәмиәтендәге «Ҡуштау» махсус һаҡланған тәбиғәт биләмәһе тип иғлан итеү тураһында ҡарарына ҡул ҡуйҙы.
Был хаҡта Рәсәй Федерацияһы Йәмәғәт палатаһының түңәрәк өҫтәле ултырышында Башҡортостандан палата ағзаһы Ростислав Мырҙағолов белдерҙе.
Документта махсус һаҡланған тәбиғәт биләмәһенең сиктәре һәм махсус һаҡ режимы раҫлана.
Ҡарарға бөгөн, 2 сентябрҙә, ошо уҡ көндә иртән Башҡортостан Рәсәйҙең Тәбиғәт ресурстары һәм экология министрлығынан махсус һаҡланған тәбиғәт биләмәһен булдырыу өсөн ризалыҡ алғас та ҡул ҡуйылды.
Өфөгә «Евразия йөрәге»нә Пелагея, Любовь Казарновская һәм Олег Газманов килә
11 һәм 12 сентябрҙә «Торатау» конгресс-холы амфитеатрында V «Евразия йөрәге» халыҡ-ара сәнғәт фестивале ойошторола.
11 сентябрҙә бер нисә проект үткәрелә: Милли кейем байрамы, «Ufa-KuraiFest», «Этнотөн» һәм Надежда Бабкинаның Бөтә Рәсәй фестиваль-марафоны.
Ғәҙәттәгесә, «Ҡурайфест»а Х.
Әхмәтов исемендәге Башҡорт дәүләт филармонияһының ҡурайсылар ансамбле, Башҡортостан Республикаһының Линар Дәүләтбаев етәкселегендәге Милли халыҡ уйын ҡоралдары оркестры, «Йатаған» һәм «Арғымаҡ» төркөмдәре ҡатнаша.
«Этнотөн» проекты барышында Рәсәйҙең халыҡ артисы Надежда Бабкина һәм «Рус йыры» Мәскәү дәүләт академия фольклор театры, «Буран ауылы инәйҙәре», «Khoomei Beat» төркөмдәре сығыш яһай.
Көндөң хедлайнеры — «Пелагея» этно-рок проекты.
12 сентябрҙә «Евразия йөрәге» программаһын Бөйөк Еңеүҙең 75 йыллығына арналған концерт дауам итә.
Өфөләрҙе һәм баш ҡала ҡунаҡтарын Башҡортостандың халыҡ артисы Асҡар Абдразаҡов һәм Х.Әхмәтов исемендәге Башҡорт дәүләт филармонияһының Башҡортостандың халыҡ артисы Олег Ҡасимов етәкселегендәге Эстрада-джаз оркестры ҡотлай.
Был көндә «Евразия йөрәге» фестивале сәхнәһенә «Үлемһеҙ полк» программаһы менән Рәсәйҙең опера йырсыһы Любовь Казарновская сыға.
Кисәнең хедлайнеры – Рәсәйҙең халыҡ артисы Олег Газманов.
Бишенсе «Евразия йөрәге» фестивале сағыу фейерверк менән тамамлана.
«Форумды ойоштороусылар йәнә баш ҡала халҡын һәм ҡунаҡтарын донъя кимәле менән таң ҡалдырырға әҙер.
Рәсәйҙә һәм сит илдәрҙә ошондай open-air форматында уҙғарылған фестивалдең аналогы юҡ, ул Рәсәйҙең иң яҡшы 10 фестивале иҫәбенә инә, — тип хәбәр итте ойоштороусылар «Башинформ» агентлығына.
— Донъяла COVID-19 менән хәлгә бәйле ойоштороусылар фестиваль көндәрен ҡыҫҡартты.
Быйыл V юбилей фестивале 11 һәм 12 сентябрҙә ойошторола.
Бөтә һаҡлыҡ саралары үтәлә».
«Евразия йөрәге» халыҡ-ара сәнғәт фестивален ойоштороусы – Башҡортостан Республикаһының Мәҙәниәт министрлығы.
Генераль мәғлүмәт партнеры – «БСТ» телеканалы.
Башҡортостанда 150 мәктәп сүп-сарҙы айырым йыйыу өсөн 200 комплект бак алды
Фото: Башҡортостандың Экология министрлығы
Башҡортостанда әлеге ваҡытта ҡала һәм район үҙәктәренең 150 мәктәбе сүп-сарҙы айырым йыйыу өсөн өсөн 200 комплект бак алды, тип хәбәр иттеләр республиканың Экология министрлығынан.
Проекттың операторы – Республика балалар экология-биология үҙәге.
Сентябрь аҙағына хәтлем республиканың төньяҡ-көнбайышындағы һәм төньяҡ-көнсығышындағы ҡалаларҙа, район үҙәктәрендә 250 мәктәпкә 599 комплект тапшырыла.
Бөгөнгә Әбйәлил, Әлшәй, Ауырғазы, Баймаҡ, Белорет, Бишбүләк, Бөрйән, Ғафури, Дәүләкән, Йәрмәкәй, Ейәнсура, Йылайыр, Ҡырмыҫҡалы, Күгәрсен, Көйөргәҙе, Миәкә, Стәрлебаш, Туймазы, Учалы, Фёдоровка, Хәйбулла райондары, Күмертау, Октябрьский, Сибай, Стәрлетамаҡ ҡалалары мәктәптәре контейнерҙар алды.
Икенсе этап: 2021 йылда 1389 ауыл мәктәбенә контейнерҙар ҡуйыу.
Республика бюджеты проектты тормошҡа ашырыу өсөн яҡынса 1,5 миллион һум бүлде.
Торлаҡ-коммуналь хеҙмәттәр өсөн бурысты ҡайтарғандан һуң берҙәм аҡсалата компенсация түләү автоматик рәүештә тергеҙелә – Хеҙмәт министрлығы
Ике ай эсендә торлаҡ-коммуналь хеҙмәттәр өсөн бурысты ҡайтарғандан йәки уны түләү буйынса килешеү төҙөгәндән һуң льготаға хоҡуҡлыға берҙәм аҡсалата компенсация түләү тергеҙелә, тип белдерҙеләр Башҡортостандың Хеҙмәт министрлығында.
«Башинформ» хәбәр иткәнсә, 1 сентябрҙән льготаға эйә булғандар торлаҡ-коммуналь хеҙмәттәргә түләү өсөн тотонолған фактик сығымдар буйынса ай һайын индивидуаль күләмдә аҡсалата компенсация ала.
Һуңғы мәғлүмәттәр буйынса, республикала граждандарҙың льготалы категорияларына ҡараған 664 мең кеше йәшәй.
Атап әйткәндә, берҙәм аҡсалата компенсация Бөйөк Ватан һуғышы ветерандарына һәм хәрби хәрәкәттәрҙә ҡатнашыусыларға, инвалидтарға, ишле, инвалид бала тәрбиәләгән ғаиләләргә, тыл эшсәндәренә, чернобылселәргә, хеҙмәт ветерандарына түләнә.
664 мең кешенән 92 меңенең коммуналь хеҙмәттәр өсөн бурысы бар. Уларға сентябрҙә айлыҡ аҡсалата компенсация түләнмәй.
1 сентябрҙән льготалы кешегә социаль түләү торлаҡ-коммуналь хеҙмәттәр буйынса бурысы булмаһа ғына бирелә.
Бурыслылар иҫәбенә инмәҫ өсөн коммуналь хеҙмәттәрҙе айҙың 10-ына тиклем түләргә кәрәк.
Август өсөн — 10 сентябргә, сентябрь өсөн 10 октябргә тиклем һәм артабан.
«Әгәр льготаға хоҡуҡлының торлаҡ-коммуналь хеҙмәттәр өсөн бурысы йыйылһа, уға белдереү ҡағыҙы ебәрелә.
Бурыслыға берҙәм аҡсалата компенсация түләү туҡтатыла, әммә ике ай эсендә бурысты түләгәндән йәки ресурс менән тәьмин иткән ойошма менән уны этаплап ҡайтарыу тураһында килешеү төҙөгәндән һуң был түләү автоматик рәүештә тергеҙелә.
Башҡа  осраҡтарҙа берҙәм аҡсалата компенсация яңы мөрәжәғәт айынан башлап бирелә», — тип асыҡлыҡ индерҙеләр Башҡортостан Хеҙмәт министрлығының матбуғат хеҙмәтендә.
Ошондай социаль түләү алыу өсөн тәүге тапҡыр мөрәжәғәт иткәндәр берҙәм аҡсалата компенсацияны күп функциялы үҙәктә, Республика халыҡҡа социаль ярҙам үҙәге филиалдарында йәки Дәүләт хеҙмәттәре порталы ярҙамында юлларға мөмкин.
Сибайҙа «Мираҫ» исемле яңы музыкаль спектакль өҫтөндә эш башланды
Сибай концерт-театр берләшмәһендә «Мираҫ» исемле яңы музыкаль спектакль өҫтөндә эш башланды.
Тамашаны филармония һәм «Сулпан» балалар театры артистары бергә әҙерләй.
«Премьера быйыл көҙ көтөлә, — тип белдерҙе спектаклде әҙерләүселәр  «Башинформ» агентлығына.
— Төрлө музыка-сәхнә жанрҙары, музыкаль стилдәр менән аралаштырылған спектакль тамашасылар өсөн асыш булыр һәм сағыу тәьҫораттар бүләк итер».
Тамаша өҫтөндә Өфө ҡалаһынан саҡырылған ижади төркөм эшләй: сценарий авторы – Миләүшә Ҡаһарманова, ҡуйыусы режиссер – Башҡортостан Республикаһының атҡаҙанған артисы Сулпан Асҡарова, костюмдар буйынса рәссам – Башҡортостан Республикаһының атҡаҙанған мәҙәниәт хеҙмәткәре Наталья Степанова.
Рәссам – Башҡортостан Республикаһының атҡаҙанған сәнғәт эшмәкәре, «Алтын битлек» Бөтә Рәсәй милли театр премияһы лауреаты, Салауат Юлаев ордены менән бүләкләнгән Альберт Нестеров, композитор – Башҡортостан Республикаһының атҡаҙанған сәнғәт эшмәкәре Илшат Яхин, хореограф – Александр Родионов.
Спектакль «Берҙәм Рәсәй» партияһының «Кесе Ватан мәҙәниәте» федераль проекты сиктәрендә бойомға ашырыла.
Башҡортостан синоптиктары өс көнгә һауа торошон хәбәр итте
Башгидрометүҙәк мәғлүмәттәре буйынса, 2 сентябрҙә төндә яуым-төшөм фаразланмай, көндөҙ бер аҙ ямғыр яуыуы көтөлә, урыны менән йәшен, көньяҡта яуым-төшөмһөҙ.
Ел көнбайыштан йүнәлешен төньяҡҡа үҙгәртеп талғын, көндөҙ урыны менән көсәйеүсән.
Һауа температураһы төндә +12, +17 градус, төньяҡта +7-гә тиклем, көндөҙ +17, +22 градус, республиканың көньяғында +25, +30 градус.
3 сентябрҙә, кесаҙна, яуым-төшөм көтөлмәй.
Ел төньяҡтан, төньяҡ-көнсығыштан талғын.
Һауа температураһы төндә +3,+8 градус.
Синоптиктар урыны менән һауала һәм тупраҡ өҫтөндә 0,-2-гә тиклем ҡырау төшөүен фаразлай, көндөҙ +13, +18 градус.
Йома, 4 сентябрҙә, яуым-төшөмһөҙ.
Ел төньяҡ-көнсығыштан талғын.
Урыны менән шулай уҡ һауала һәм тупраҡ өҫтөндә 0,-2-гә тиклем ҡырау төшөүе фаразлана, температура көндөҙ +13, +18 градус, төндә +3,+8 градус.
Ишембай районы башлығы Азамат Абдрахманов коронавирус менән дауаханаға һалынған
Ишембай районы хакимиәте башлығы Азамат Абдрахманов коронавирус менән дауаханаға ятҡан, тип хәбәр итте Башҡортостан башлығы ҡарамағындағы Кеше хоҡуҡтары буйынса совет ағзаһы Динар Зәйнуллин.
«Абдрахманов ковид менән дауаханаға оҙатылды.
Хоҙай уға һаулыҡ бирһен», — тип яҙған йәмәғәтсе социаль селтәрҙә.
Азамат Абдрахманов Ҡуштауҙағы ваҡиғаларҙан һуң Ишембай районы халҡында ҙур ҡәнәғәтһеҙлек тыуҙырҙы.
Шаһиттар раҫлауынса, ул тауҙы яҡлаусылар менән низағтарҙа ҡатнашҡан, уларҙы әшәке һүҙҙәр менән әрләгән.
Ҡайһы бер әүҙемселәр уның отставкаға китеүен талап итә.
Азат Йыһаншин Өфө «Нур» татар театрының баш режиссёры итеп тәғәйенләнде
Танылған театр һәм кино актёры, режиссёр, популяр «Аҡйондоҙ» төркөмөнөң элекке солисы, Башҡортостандың атҡаҙанған артисы Азат Йыһаншин Өфө «Нур» татар театрының баш режиссёры итеп тәғәйенләнде.
1 сентябрҙә коллективтың дөйөм йыйылышында уның менән таныштырҙылар.
Азат Йыһаншин 1971 йылдың 11 майында Баймаҡ ҡалаһында тыуған.
Өфө дәүләт сәнғәт институтын һәм Е. Вахтангов исемендәге дәүләт театры ҡарамағындағы Б.Щукин исемендәге Театр институтын тамамлаған.
1995 йылдан — Башҡортостан Республикаһының Милли йәштәр театры актёры.
1998 йылдан — Башҡорт драма театры артисы.
2008 йылдан Стәрлетамаҡ дәүләт башҡорт драма театрында ҡуйыусы режиссёр булып эшләй.
2009 йылдан — театрҙың баш режиссёры, 2012 йылдан художество етәксеһе була.
2014 йылдан М. Кәрим исемендәге Милли йәштәр театры директоры була.
Башҡортостан Республикаһының Ш. Бабич исемендәге йәштәр премияһы лауреаты.
Башҡортостандан бер тапҡыр ҡулланыла торған һауыт-һаба етештереүсе яңы цехтарға 357 миллион һум инвестиция һала
«Полекс Урал» яуаплылығы сикләнгән йәмғиәте илебеҙҙең Башҡортостандың һәм Рәсәйҙең, шулай уҡ Бойондороҡһоҙ Дәүләттәр Берләшмәһе илдәренең һөт һәм аҙыҡ-түлек сәнәғәте өсөн юғары сифатлы бер тапҡыр ҡулланыла торған һауыт-һаба һәм төрөү материалдары етештереү буйынса ҙур сәнәғәт предприятиеһы булып тора.
Бөгөн Башҡортостан башлығы Радий Хәбиров предприятиеның эшмәкәрлеге менән танышты.
«Полекс Урал» яуаплылығы сикләнгән йәмғиәтенең генераль директоры Рефат Әбдрәшитов етештерелгән продукцияның төрҙәре менән таныштырҙы һәм төргәк эшләү өлкәһендәге һуңғы Европа технологияларын ҡулланыуҙары хаҡында һөйләне. 2018 йылда бында баҫым аҫтында ҡойоу алымы менән продукция етештереүҙең яңы технологияһын үҙләштерә башлағандар.
Тәүлегенә компания ике ярым миллионға тиклем изделие етештерә.
«Беҙ Рәсәй баҙарының яҡынса 30% тәьмин итәбеҙ.
Йәғни ҡыйыу рәүештә, мәҫәлән, һәр өсөнсө бер тапҡыр ҡулланыла торған стакан беҙҙең предприятиела сығарылған тип әйтә алабыҙ.
Предприятиеның клиенттар базаһы — Рәсәй буйынса 300-ләгән компания, завод һәм Бойондороҡһоҙ Дәүләттәр Берләшмәһенең 25 компанияһы», — тип билдәләне предприятие етәксеһе.
Ошо йылдың биш айы йомғаҡтары буйынса «Полекс Урал»дың табышы — 737 миллион һум, саф табыш 59 миллион һум тәшкил итте.
Предприятиела 370 кеше эшләй, уртаса хеҙмәт хаҡы – 39 мең һум.
Компания 70 яңы эш урыны булдырырға мөмкинлек биргән пластмасса эшкәртеүҙе киңәйтеү буйынса күләмле инвестиция проектын ғәмәлгә ашыра башланы.
Һалынған аҡсаның дөйөм күләме – 357 миллион һум.
Яңы автоматлаштырылған комплексты тулыһынса файҙаланыу өсөн заводҡа өҫтәмә биләмә кәрәк.
Генераль директор муниципаль милектәге майҙаны 600 квадрат метрлыҡ ер участкаһын ҡуртымға алыуҙа ярҙам һораны.
Республика башлығы Сәнәғәт һәм энергетика министрлығына Өфө хакимиәте менән берлектә ер мәсьәләһен хәл итеү бурысын йөкмәтте.
«Ҙур, бына тигән предприятие, үҫеш буйынса пландар һәйбәт.
Әлбиттә, һеҙгә ярҙам итәһе килә.
Әйҙәгеҙ, ай дауамында ҡулай вариант табып, тематик кәңәшмәләрҙең береһендә заводтың эш мөмкинлектәре хаҡында фекер алышайыҡ», — тип билдәләне Радий Хәбиров.
Башҡорт ҡыҙҙарының «Һылыуҡай 2020» конкурсының беренсе кастингы Нефтекамала уҙғарыла
5 сентябрҙә Нефтекамала башҡорт ҡыҙҙарының «Һылыуҡай 2020» конкурсына кастинг башлана.
Ҡатнашыу өсөн 16-25 йәшлек кейәүҙә һәм балаһы булмаған, сәләмәт тормош алып барған ҡыҙҙҙар саҡырыла.
Ҡыҙҙар башҡорт телен белергә, тәбиғи матурлыҡҡа эйә булырға тейеш, буй-һынға талап – 165 сантиметрҙан ашыуыраҡ.
Шулай уҡ сәхнә мәҙәниәте, матур итеп фотоға төшә белеү ҙә баһалана, тип хәбәр иттеләр Республика халыҡ ижады үҙәгенән.
Конкурс өс этапта уҙғарыла.
Беренсе этап – конкурстың төбәк туры Рәсәйҙең 11 төбәгендә һәм Башҡортостандың 9 зонаһында була: 5 сентябрҙә — төньяҡ-көнбайыш, 6 сентябрҙә – төньяҡ, 19 сентябрҙә – үҙәк, 20 сентябрҙә –  төньяҡ-көнсығыш, 4 октябрҙә – көнсығыш, 18 октябрҙә – көньяҡ-көнсығыш, 17 октябрҙә – көньяҡ, 24 октябрҙә – көньяҡ-көнбайыш, 25 октябрҙә – көнбайыш зона.
Кастингтың тәүге ҡалаһы – Нефтекама.
Еңеүселәрҙе 7 ноябрҙә Өфөгә финал турына саҡыралар.
Конкурстың финалына сыҡҡан ҡыҙҙар өсөн хореография, йыр, актер оҫталығы, подиум хореографияһы, визаж буйынса белгестәр менән дәрестәр ойошторола, кейем һайлауҙа ярҙам күрһәтелә.
Белешмә өсөн телефон: 8(347) 289-66-47 – Таныбаева Эльза Марат ҡыҙы; 8 (347) 289-65-50 – Бадалова Гөлнара Ғиниәт ҡыҙы; 8 917 369 99 99 – Машко Евгения Петровна; 8 917 379 38 72 – Үтәгәнова Айгөл Илгиз ҡыҙы.
Өфөлә уҡыусыларҙан дәрескә теп-теүәл билдәләнгән ваҡытҡа килеүҙәрен һорайҙар
Өфөлә уҡыусыларҙан дәрескә теп-теүәл билдәләнгән ваҡытҡа килеүҙәрен һорайҙар, сөнки һәр белем усағында айырым класс өсөн мәктәпкә инеүҙең үҙ графигы һәм маршруты бар.
Өфө мэрияһы ата-әсәләргә шундай саҡырыу менән мөрәжәғәт итте.
Хәтерегеҙгә төшөрәбеҙ, яңы уҡыу йылында коронавирус инфекцияһы таралыу шарттарында мәктәпкә балаларҙы төрлө ишектән индереү ойошторолған.
Тәүге уҡыу көнө ҡайһыларҙың ошо санитар-эпидемиологик талаптарҙы үтәмәүен күрһәтте.
«Бындай үҙ-ара эш итеү формаһы яңы, уны яйға һалыу өсөн күпмелер ваҡыт кәрәк.
Хөрмәтле ата-әсәләр, әлеге шарттарҙы аңлап ҡабул итеүегеҙҙе һорайбыҙ.
Күмәк көс менән генә бөтә мәсьәләләрҙе хәл итә һәм хәлде тотороҡландыра алабыҙ.
Билдәләнгән графиктарҙы аныҡ үтәү уҡыусыларҙың мәктәп алдында өймәкләшеп тороуына юл ҡуймаҫҡа мөмкинлек бирер.
Балаларыбыҙҙың сәләмәтлеген һаҡлау мәсьәләләрендә аңлауға һәм хеҙмәттәшлек итеүгә өмөтләнәбеҙ», — тиелә белдереүҙә.
Мәктәпкә килеү графигына ҡағылышлы мәсьәләләр буйынса мәктәп етәкселегенә йәки класс етәксеһенә мөрәжәғәт итеүҙәрен үтенәләр.
Шулай уҡ бала аҙ ғына ауырыҡһынып торһа ла мәктәпкә ебәрергә ярамай.
Әлеге ваҡытта Өфө мәктәптәрендә 126 мең уҡыусы иҫәпләнә.
Быйыл 14 мең бала беренсе класҡа барҙы.
Баш ҡалала 55 йыл элек федераль әһәмиәттәге һәйкәлгә әүерелгән Дуҫлыҡ монументы төҙөлгән
Өфөлә 55 йыл элек Дуҫлыҡ монументы төҙөлгән, тип белдерҙеләр Башҡортостандың Мәҙәни мираҫ объекттарын дәүләт һаҡлауы идаралығында.
Уға 1957 йылда Башҡортостандың Рәсәйгә ҡушылыуына 400 йыл тулыу уңайынан нигеҙ һалынған.
Ике халыҡтың дуҫлығын символлаштырған һәйкәл ҡалаға ингән ерҙә, 16-сы быуат уртаһында ағастан эшләнгән беренсе Өфө кремле урынында ҡуйылған.
«Дуҫлыҡ монументында — ысынбарлыҡта булған кешеләрҙең һындары.
Прототиптар — скульптор Бабуриндың ҡыҙы һәм Мәскәүҙең Гнесин институтында инглиз теле уҡытыусыһы Зөһрә Моратова», — тип иҫкә төшөрҙөләр Идаралыҡта.
1975 йылда Дуҫлыҡ монументы федераль әһәмиәттәге һәйкәл статусын алды.
Гранит, бетон һәм бронза һәйкәлдең авторҙары – Мәскәү скульпторҙары Михаил Бабурин һәм Галина Левицкая, архитекторҙар Евгений Кутырев һәм Геннадий Гаврилов.
Өфөлә «Төрлө төҫтәге өмәләр» башлана
4 сентябрҙә Өфөлә «Төрлө төҫтәге өмәләр» таҙалыҡ марафоны башлана.
Марафон «Таҙа Өфө» автономиялы коммерцияға ҡарамаған ойошмаһы башланғысы буйынса бишенсе йыл рәттән уҙғарыла.
Быйыл проект президент гранты аҡсаһына бойомға ашырыла.
Бындай өмәләрҙең ғәҙәттәгеләренән айырмаһы шунда: ойоштороусылар сараны һый-ниғмәт, конкурстар һәм көтөлмәгән бүләктәр менән таҙалыҡ байрамына әүерелдерә.
Тәүге «Төрлө төҫтәге өмәләр» 4 сентябрҙә (көндөҙгө сәғәт 3-сө 30 минуттан 5-се 30 минутҡа тиклем) Октябрь районында Өфө йылғаһы буйында һәм 5 сентябрҙә (иртәнге сәғәт 10-дан 12-гә хәтлем) Дим районының Баланов паркында ойошторола.
Өфөләрҙе акцияла ҡатнашырға саҡыралар, ләкин санитар-эпидемиологик тәҡдимдәрҙе – дистанцияны һаҡлау һәм битлек-бирсәткәләр кейеү мотлаҡ.
Рәсәй Мысыр, Берләшкән Ғәрәп Әмирлектәре һәм Мальдив менән авиабәйләнеште тергеҙә
Рәсәй Мысыр, Берләшкән Ғәрәп Әмирлектәре һәм Мальдив менән авиабәйләнеште тергеҙә, тип хәбәр итте хөкүмәт белдереүенә һылтанма менән РИА Новости.
Бынан алда Төркиә, Абхазия, Танзания, Черногория, Хорватия, Белоруссия, Бөйөк Британия, Сербия, Швейцария, Болгария, Куба, Доминикана һәм Мексика рәсәйҙәр өсөн үҙҙәренең сиген асҡайны.
Ошо илдәрҙең һәр береһенең инеү өсөн үҙ ҡағиҙәләре бар: ҡайҙалыр туристың COVID-19 менән сирләмәүе тураһында белешмә булыуы ла етә, ә ҡайҙалыр ике аҙналыҡ карантин мотлаҡ.
27 марттан Рәсәй коронавирус пандемияһы арҡаһында башҡа илдәр менән даими һәм чартер авиабәйләнешен туҡтатты.
Был рәсәйҙәрҙе сит илдәрҙән (ә сит ил вәкилдәрен – Рәсәйҙән) сығарған рейстар, шулай уҡ йөк, почта, санитар һәм башҡа ҡайһы бер осоштарға ғына ҡағылманы.
Әүҙемсе Рәмилә Сәйетова социаль селтәрҙә кәмһеткән өсөн 10 тәүлеккә ҡулға алынды
Әүҙемсе Рәмилә Сәйетова социаль селтәрҙә кәмһеткән өсөн 10 тәүлеккә ҡулға алынды.
Республика прокуратураһы мәғлүмәте буйынса, 2020 йылдың июлендә ул «Бәйләнештә» һәм «Инстаграм» социаль селтәрҙәрендә милләткә ҡағылышлы негатив фекерҙәр яңғыраған видеояҙма урынлаштырған.
Атап әйткәндә, ханым, йәнәһе, республикала әрмәндәрҙең күпләп йәшәүе тураһында негатив фекерен белдергән.
Психолог-лингвистик тикшеренеү һығымтаһына ярашлы, видеояҙмала дошманлыҡ, нәфрәт (ыҙғыш) уятыуҙың, милли билдәһе буйынса кешенең дәрәжәһен төшөрөүҙең айырым билдәләре асыҡланған, тиелә прокуратура белдереүендә.
Сәйетоваға ҡарата Рәсәй Федерацияһы Административ хоҡуҡ боҙоуҙар тураһында кодексының 20.3.1-се статьяһы буйынса административ эш ҡуҙғатылған.
Суд уны 10 тәүлеккә ҡулға алыу хаҡында ҡарар сығарған.
Суд акты законлы көсөнә инмәгән.
5 һәм 6 сентябрҙә өфөләрҙе ауыл хужалығы йәрминкәләренә саҡыралар
Ял көндәрендә Өфөлә ауыл хужалығы йәрминкәләрендә баҙарҙағынан түбәнерәк хаҡҡа республика етештереүселәренең сифатлы продукцияһын һатып алырға мөмкин, тип хәбәр иттеләр мэрияның матбуғат хеҙмәтенән.
5 сентябрҙә түбәндәге майҙансыҡтарҙа йәшелсә, емеш-еләк һәм температура режимын үтәүҙе талап итмәгән башҡа аҙыҡ-түлек менән сауҙа итеү ойошторола:
— Калинин районында Интернациональ һәм Машина эшләүселәр урамдары киҫешкән урында;
— Киров районында Эшсе хәбәрселәр урамы майҙансығында, 3-сө,5-се,7-се йорттар эргәһендә;
— Ленин районында «Тулҡын» скверы янындағы майҙансыҡта;
— Октябрь районында Спорт һарайы алдындағы майҙанда;
— Орджоникидзе районында Серго Орджоникидзе исемендәге майҙанда;
— Совет районында Йәштәр һарайы алдындағы майҙанда.
6 сентябрҙә:
— Ленин районында «Тулҡын» скверы янындағы майҙансыҡта;
— Октябрь районында Спорт һарайы алдындағы майҙанда.
Йәрминкәләр иртәнге сәғәт 10-дан 4-кә тиклем эшләй.
Өфөлә башҡортса эшлекле әңгәмә ҡорорға теләгәндәр өсөн пособие донъя күрҙе
Фото: Башҡорт телен һаҡлау һәм үҫтереү фонды
«Эшлекле башҡорт теле» — Башҡорт телен һаҡлау һәм үҫтереү фонды әҙерләп нәшер иткән баҫма шулай тип атала.
Проект уҡыу ҡулланмаһы һәм эш ҡағыҙы өлгөләре булып тора.
Уҡыу ҡулланмаһының тәүге бүлегендә эшлекле башҡорт теленең морфологик һәм синтаксик характеристикалары асыла, эшлекле аралашыу мәҙәниәте буйынса мәғлүмәт бирелә.
Бында авторҙар «Рәсми-эшлекле лексиканың ҡыҫҡаса русса-башҡортса һүҙлек-белешмәһе» һәм теоретик белемде нығытыу өсөнө практик эштәр тәҡдим итә.
Баҫманың икенсе бүлеге — «Эш ҡағыҙы өлгөләре»нең үҙгәртелгән, тулыландырылған баҫмаһы.
«Эшлекле башҡорт теле» ҡулланмаһы эшлекле стилдә яҙырға өйрәнергә йәки оҫталығын арттырырға теләгәндәр өсөн тәғәйенләнгән.
Баҫма — башҡорт телен төрлө кимәлдә белгән аудитория өсөн дә яҡшы ҡулланма.
Атап әйткәндә, дөрөҫ һөйләшмәйем тип уйлағандар һәм халыҡ алдында сығыш яһарға, эшлекле һөйләшеүҙәр алып барырға оялғандар өсөн», — тип белдерҙеләр Башҡорт телен һаҡлау һәм үҫтереү фондында.
«Эшлекле башҡорт теле» проекты Башҡортостан башлығы грантына тормошҡа ашырыла.
Ҡулланма авторҙары – филология фәндәре докторҙары Фирҙәүес Хисаметдинова һәм Гөлфирә Абдуллина.
Авторҙаштар булып филология фәндәре кандидаты Гөлназ Вәлиева һәм фондтың мәғариф буйынса белгесе Фәнзилә Ғәзизова сығыш яһаны.
Баҫманы Башҡорт телен һаҡлау һәм үҫтереү фонды офисында һатып алырға мөмкин. Адресы: Өфө ҡалаһы, Цюрупа урамы, 17, 6-сы ҡат, 603-сө бүлмә.
7 сентябрҙән Рәсәй граждандары өсөн Греция сиге асыла
Греция властары 7 сентябрҙән 21-енә тиклем Рәсәй граждандары өсөн сикте асырға ҡарар итте.
Был хаҡта ете министрҙың берлектәге ҡарарына һылтанма менән РИА Новости белдерҙе.
Билдәле булыуынса, Грецияға инеү өсөн коронавирусҡа кире тест һәм отелгә ваучер кәрәк.
Илгә Афины, Салоники һәм Ираклион аэропорттары аша һауа юлы менән генә инергә мөмкин.
Әммә илгә инергә рөхсәт ителгән туристар ағымы сикләнә.
Әйтәйек, аҙнаһына Греция 500-ҙән артыҡ кешене ҡабул итә алмай, уларҙың яңы коронавирусҡа тест үтеүҙе раҫлаған документы булырға тейеш.
Бынан тыш, республикаға инеү өсөн отелдәге номерға алдан заказ биреү тураһында квитанцияны күрһәтеү мотлаҡ.
Өфөлә кейәү менән кәләш туй көнөндә ҡан тапшырған
Өфөлә кейәү менән кәләш туй көнөндә ҡан тапшырған.
Йәштәр туй тантанаһын һәйкәлдәр янына барып билдәләмәгән, ә Республика ҡан ҡойоу станцияһына килгән.
Тимур ишле ғаиләлә тыуып үҫкән.
Сахалин утрауында сик һаҡсыһы булған саҡта уҡ ҡан тапшыра башлаған.
Федераль яза башҡарыу хеҙмәтенең баш идаралығы учреждениеларында психолог булып эшләгәндә лә даими ҡан биргән.
Әле Тимурға 29 йәш, ул 48 тапҡыр ҡан тапшырған.Тимур 23 тапҡыр таҙа, 23 тапҡыр плазма һәм ике тапҡыр эритроцитоферез биреп, ошо көндәрҙә «Рәсәй Федерацияһының почетлы доноры» исеменә лайыҡ булған.
Кәләше Александра транспорт компанияһында логист булып эшләй.
«Никах теркәү көнөндә лә ғашиҡтар вайымһыҙ ҡала алманы һәм донорҙар булараҡ ҡан тапшырырға килде.
Туй — кешеләргә ғүмерҙең мөһимлеген аңлатыу өсөн файҙаланыу уңайлы булған тантаналы осраҡ», — тип хәбәр итте ҡан ҡойоу станцияһының матбуғат хеҙмәте.
Башҡортостан синоптиктары ял көндәренә һауа торошон хәбәр итте
Башҡортостан синоптиктары ял көндәренә һауа торошон хәбәр итте.
Башгидромет мәғлүмәте буйынса, шәмбе яуым-төшөмһөҙ була, көндөҙ республиканың көнсығышында бер аҙ ямғыр яуа.
Ел төньяҡ-көнсығыштан талғын.
Һауа температураһы төндә — 2-нән 7 градусҡаса йылы, урыны менән һауала һәм тупраҡта 0, минус 2-гә тиклем ҡырау.
Көндөҙ күпкә йылыраҡ — 15-20 градус.
Йәкшәмбе көндө лә яуым-төшөм фаразланмай.
Ел төньяҡ-көнсығыштан талғын.
Һауа температураһы төндә плюс 2-7 градус, урыны менән һауала һәм тупраҡта 0, минус 2-гә тиклем ҡырау.
Көндөҙ — 15- 20 градус.
Республикала COVID-19 йоҡтороусылар һаны 7918-гә еткән
Пандемия башланғандан алып Башҡортостанда коронавирус инфекцияһын йоҡторған 7 918 сирле теркәлгән, уларҙың 30-ы һуңғы тәүлектә асыҡланған, тип хәбәр иттеләр республиканың Һаулыҡ һаҡлау министрлығынан.
Бөгөн дауаханала ятҡан 65 пациенттың етәүһе – ауыр хәлдә, 746 кеше өйҙә дауалана.
«Бер тәүлектә 111 кеше дауахананан сығарылған.
Пандемия башланғандан алып бөтәһе 7 078 пациент һауыҡҡан.
Тәүлек эсендә республикала коронавирустан вафат булыуҙың яңы осраҡтары теркәлмәгән, мәрхүмдәр һаны элеккесә 29 кеше тәшкил итә. Дауахананан тыш пневмонияға килгәндә, һуңғы тәүлектә 94 кеше ошондай диагноз менән дауаханаға һалынған.
Ошо уҡ ваҡытта 73 кеше дауахананан сығарылған».
Башҡортостанда «Соя һәм кукуруз» баҫыу көнө уҙғарыла
18 сентябрҙә Ауырғазы районында «Соя һәм кукуруз» баҫыу көнө уҙғарыла.
Башҡортостандың Ауыл хужалығы министрлығында белдереүҙәренсә, семинарҙа ҡатнашыусыларға Рәсәйҙең «Кубань», «Соко» компанияларынан сояның һәм кукуруз гибридтарының яңы сорттары күрһәтәләр.
Шулай уҡ баҫыу көнөндә ҡатнашыусыларҙы «Салауат» крәҫтиән-фермер хужалығында соя һәм кукуруз сәсеү менән таныштыралар.
Кукурузды, сояны бер ҡыҫҡа интенсив сәсеү әйләнешендә эшкәртеү файҙалы, тип билдәләй эксперттар.
Кукуруз гибридтарын һәм сояның сорттарын дөрөҫ һайлау ошо культураларҙың сәсеүлектәренә киҫешмәҫкә мөмкинлек бирә, агрономға һәм ҡулланылған техникаға йөкләмәне кәметә.
Соя тупраҡҡа яҡшы тәьҫир итә, сөнки, билдәле булыуынса, соя –  ер «санитар»ы.
Республикала башҡа төбәктәрҙә йәшәүселәрҙең торлаҡты күпләп һатып алыуы күҙәтелә
Дәүләт теркәүе хеҙмәтенең  Башҡортостан буйынса идаралығы Рәсәйҙең башҡа төбәктәрендә йәшәүселәрҙән ҡабул ителгән ғаризалар буйынса республикала урынлашҡан күсемһеҙ милеккә экстерриториаль теркәүҙең һиҙелерлек артыуын билдәләй.
2019 йылдың тәүге ярты йыллығы менән сағыштырғанда, ошондай килешеүҙәр һаны 165% артып, 7,2 меңгә тиерлек еткән, тип белдерҙеләр ведомство коллегияһы ултырышында.
«Башҡортостандың күсемһеҙ милек объекттарын теркәүгә ғаризаларҙың күбеһе Силәбе өлкәһендә йәшәүселәрҙән килгән, — тип билдәләне Дәүләт теркәүе хеҙмәтенең Башҡортостан Республикаһы буйынса идаралығы етәксеһе Петр Клец.
— Төмән өлкәһендә, Ханты-Манси автономиялы округында йәшәүселәрҙән мөрәжәғәттәр күп, улар башлыса Башҡортостанда ер участкалары һәм фатирҙар һатып ала».
Башҡортостанда йәшәүселәр иһә Ырымбур өлкәһендә, Мәскәүҙә һәм Санкт-Петербургта, шулай уҡ Татарстанда күсемһеҙ милеккә эйә булыуға өҫтөнлөк бирә.
Киң таралған килешеүҙәр — өлөшләтә төҙөлөштә ҡатнашыу һәм кредит ярҙамында һатыу-һатып алыу килешеүҙәре буйынса күсемһеҙ милек алыу.
Уҙған төндә Башҡортостанда һауа температураһы -3 градусҡа тиклем түбәнәйҙе
Уҙған төндә Башҡортостанда һауа температураһының ныҡ түбәнәйеүе теркәлде.
Башгидромет мәғлүмәте буйынса, иң түбән температура (-3,3 градус) Балаҡатай районы Ямаш метеостанцияһында теркәлде.
Республиканың төньяҡ һәм таулы райондарында -3 градусҡаса ҡырау төшөүе күҙәтелде,ә республиканың башҡа биләмәһендә минималь һауа температураһы +1,+6 градус тәшкил итте.
Бынан тыш, Өфөлә 3 сентябрҙән 4-енә ҡараған төн һуңғы 35 йылда иң һалҡыны булды.
Абсолют температура минимумы теркәлде – Өфө-Дим метеостанцияһында термометр 1,2 градус күрһәтте.
1985 йылда сентябрҙең ошо көнөндә баш ҡалала +1,3 градус булғайны.
Дөйөм алғанда, төндә ҡалала +1,+6, Өфө-Аэропорт метеостанцияһында +1,3, Өфө-Гидрометүҙәк метеорология посында (Р.Зорге урамы, 25/2) +5,2 градусҡа тиклем һалҡын  ине.
«Өс таған» фильмы Мәскәүҙә «Йәшәрбеҙ» кинофестивалендә өс приз алды
Башҡорт кинорежиссёры Айнур Асҡаровтың «Өс таған» фильмы Мәскәүҙә «Йәшәрбеҙ» кинофестивалендә бер юлы өс призға лайыҡ булды. «Тулы метражлы уйын киноһы» номинацияһында икенсе урын, «Иң яҡшы актер ансамбле» өсөн диплом һәм Мәскәү ҡала думаһынан бүләк.
«Йәшәрбеҙ» кинофестивале – Рәсәйҙең төп киносмотрҙарының береһе.
Кинофестиваль барышында иң яҡшы төрлө жанрлы эштәр күрһәтелә.
Программаға 31 фильм инде, уларҙың 11-е өсөн был премьера булды.
Айнур Асҡаровтың Мостай Кәримдең повесы буйынса төшөрөлгән фильмы Рәсәйҙә прокатҡа сығырға әҙерләнә.
«Өс таған» фильмын премьера алдынан күрһәтеү 2019 йылда Өфөнөң «Родина» кинотеатрында Мостай Кәримдең 100 йыллығы алдынан ойошторолдо.
Фильмдың төп геройҙары – дүрт малай.
Ролдәрҙе Өфөнән, Баймаҡтан һәм Сибайҙан уртансы класс уҡыусылары Илдар Биҡҡолов (Ғабдулла), Руслан Ҡаҙаев (Айҙар), Арыҫлан Ғәлиев (Вәзир), Ильяс Кинйәбулатов (Яҡуп) башҡарҙы.
Картинала башҡорт театрҙарының билдәле актерҙары Азат Йыһаншин, Вәкил Йосопов, Тәнзилә Хисамова, Әхәт Хөсәйенов, Гөлшат Ғайсина, Айһылыу Йомағолова һәм башҡалар ҡатнашты.
Фильмды Башҡортостан Республикаһы Хөкүмәте, Мәҙәниәт министрлығы, Әмир Абдразаҡов исемендәге «Башҡортостан» киностудияһы булышлығында «Асҡарфильм» студияһы төшөрҙө.
Икенсе режиссер — Руслан Юлтаев, ҡуйыусы рәссам — Айгөл Байрамғолова, ҡуйыусы оператор — Вячеслав Ложковой, композитор — Камил Абдуллин, костюмдар буйынса рәссам — Әлиә Хансен, реквизит буйынса рәссам — Анастасия Андреева.
Республика аграрийҙары иген культуралары майҙандарының 72% йыйып алған
Фото: Башҡортостан Ауыл хужалығы министрлығының матбуғат хеҙмәте
Республикала иген һәм ҡуҙаҡлы культураларҙың тулайым йыйымы 2 миллион 765 мең тонна тәшкил итә. 3 сентябргә мәғлүмәттәр буйынса, бөтә майҙандарҙың 72 проценты йыйып алынған.
Башҡортостанда уңыш — гектарынан 22,2 центнер.
Тәүлек эсендә үҫеш күрһәткесе — 63,3 мең гектар.
«Тулайым» буйынса Илеш районы алда бара, унда игенселәр 162,4 мең тонна ашлыҡ һуҡҡан, артабан Саҡмағош районы килә – 146,7 мең тонна.
Игендең тулайым йыйымы буйынса 100 меңлек сикте үткәндәр иҫәбенә Стәрлетамаҡ (139,5 мең тонна), Благовар (114,5), Дәүләкән (111,8), Мәләүез (110,6), Шишмә (104,5), Ауырғазы (104,4), Ҡырмыҫҡалы (100,1) райондары ла инде.
«Баҫыу уңышы буйынса гектарынан 46,2 центнер менән Саҡмағош аграрийҙары алдынғы урынды биләй.
Икенсе урында – илештәр (31 центнер), өсөнсөлә – Ҡырмыҫҡалы һәм Шишмә игенселәре (29,1 центнер)», — тип һөйләнеләр Башҡортостан Ауыл хужалығы министрлығының матбуғат хеҙмәтендә.
Башҡортостандың Хеҙмәт министрлығы ҡарттар йорттарында урындар һанын арттырырға йыйына
Фото: Башҡортостандың Хеҙмәт министрлығы
Башҡортостанда ҡарттар йорттарында урындар һанын арттырырға һәм стационар учреждениеларҙа уңайлы шарттар булдырырға планлаштыралар, тип хәбәр итте республиканың ғаилә, хеҙмәт һәм халыҡты социаль яҡлау министрының беренсе урынбаҫары Юрий Мельников.
Уның һүҙҙәренсә, әле Башҡортостандың Ғаилә, хеҙмәт һәм халыҡты социаль яҡлау министрлығы Рәсәйҙең Хеҙмәт министрлығына ике стационар социаль хеҙмәтләндереү объектын төҙөүгә аҡса бүлеү өсөн ғаризалар әҙерләй.
«Именлек» республика геронтология үҙәгенең торлаҡ комплексын һәм Благовещенда өлкән йәштәге граждандар өсөн 60 урынлыҡ торлаҡ корпусты Федераль адреслы инвестиция программаһына индереү күҙаллана.
«Беҙ оло йәштәгеләрҙең стационар учреждениеларҙа уңайлы шарттарҙа йәшәүен булдырыу, үҙ аллы йәшәү күнекмәләрен алыу һәм уларҙы көндәлек тормошта ҡулланыу менән ҡыҙыҡһынабыҙ», – тип билдәләне Юрий Мельников.
Эш «Демография» милли проектының «Өлкән быуын» федераль проектын  ғәмәлгә ашырыу барышында алып барыла.
Йыһан мониторингы республика урмандарын законһыҙ ҡырҡыуҙы өстән бер өлөшкә кәметергә мөмкинлек бирҙе
Башҡортостан биләмәһендәге урмандарҙа законһыҙ ҡырҡыу күләме кәмей.
Әйтәйек, быйыл 8 айҙа законһыҙ әҙерләнгән ағас күләме 4,4 мең кубометр тәшкил иткән, был 2019 йылдың ошо уҡ осоро менән сағыштырғанда ике тапҡырға аҙыраҡ.
«Ыңғай һөҙөмтәләргә өлгәшелде, тәү сиратта, урмандарҙы файҙаланыуҙы йыһандан тикшереү арҡаһында, – тип билдәләне Башҡортостан Республикаһының урман хужалығы министры Марат Шәрәфетдинов.
— Быйыл мониторинг республиканың 10 урмансылығы биләмәһендә (дөйөм майҙаны – 2,1 миллион гектар) үткәрелә, был урман фонды биләмәһенең 40% тәшкил итә.
Мониторинг һөҙөмтәһендә 30% ашыу законһыҙ ҡырҡыу асыҡланды».
Урман ведомствоһы башлығы һүҙҙәренсә, хоҡуҡ һаҡлау органдары менән һөҙөмтәле үҙ-ара эш итеү яйға һалынған.
Әйтәйек, 2020 йылдың тәүге ярты йыллығында ике оператив-иҫкәртеү операциялары уҙғарылған һәм урман үҫентеләрен законһыҙ ҡырҡыуҙың 128 осрағы асыҡланған (законһыҙ ҡырҡыуҙың дөйөм һанынан 53%), ә сентябрҙә сиртттағы «Урман» операцияһы планлаштырылған.
Өфө иң ҡиммәтле икенсел торлаҡ менән Рәсәйҙең биш ҡалаһы иҫәбенә инде
SRG Group рейтингына ярашлы, Өфө икенсел күсемһеҙ баҙарындағы иң ҡиммәтле торлаҡ менән тәүге биш миллионлы ҡала иҫәбенә инде, тип яҙа «Коммерсант-Башҡортостан».
Башҡортостандың баш ҡалаһында икенсел торлаҡтың бер квадрат метры уртаса 68,3 мең һум тора.
Әҙер торлаҡҡа хаҡтар буйынса Рәсәйҙә иң ҡиммәтле ҡалалар – Мәскәү (бер квадрат метры 218 мең һум), артабан Санкт-Петербург (123,5 мең), Ҡазан (79,6 мең), Екатеринбург (71,2 мең).
Башҡортостанда сүп-сар сығарыу өсөн яңы тариф билдәләнде
1 сентябрҙән Башҡортостанда ҡаты коммуналь ҡалдыҡтар менән эш итеү буйынса төбәк операторҙарының тарифы арта.
Әле күп фатирлы йорттарҙа хаҡ — 70 һум, шәхси секторҙа — 35 һум.
Хөкүмәттәге оператив кәңәшмәлә яңы тариф яңғыраны:
«Махсус автохужалыҡ» муниципаль унитар предприятиеһы (Өфө һәм яҡындағы райондар): Күп фатирлы йорттар  — 75 һум, шәхси йорттар — 76;
«Дюртюлимелиоводстрой» яуаплылығы сикләнгән йәмғиәте (Башҡортостандың төньяҡ өлөшө): күп фатирлы йорттар – 96 һум, шәхси йорттар — 77 һум;
«Экосити» яуаплылығы сикләнгән йәмғиәте (Башҡортостандың көньяҡ өлөшө): күп фатирлы йорттар — 94 һум, шәхси йорттар — 96 һум;
«Экология Т» яуаплылығы сикләнгән йәмғиәте (Башҡортостандың көнбайыш өлөшө): күп фатирлы йорттар — 95 һум, шәхси йорттар — 96 һум.
Башҡортостан башлығы Радий Хәбиров Экология министрлығына алыҫтағы ҡасабаларҙан сүп-сар сығарған өсөн түләү мәсьәләһен күрһәтелгән хеҙмәттәр буйынса ентекләп ҡарарға ҡушты.
«Тәүге тариф – 70 һәм 35, илдә иң түбәне булды, улар иҡтисади яҡтан нигеҙләнмәгән.
Мин сүп-сар сығарыу системаһы яйға һалынғансы ошондай ҡарар ҡабул иткәйнем.
Артабан барырға кәрәк, сөнки ҡый менән эшләү уны сығарыуға ғына ҡайтып ҡалмай.
Мине нимә борсой – шәхси сектор өсөн тариф ике тапҡырға тиерлек артҡан.
Алыҫта урынлашҡан ауылдарҙа айына бер тапҡыр сығарыла тип әйтергә мөмкин, халыҡ нимә өсөн түләргә тейеш?», — тигән һорау бирҙе Радий Хәбиров һәм ошондай ҡасабаларҙа йәшәүселәрҙән аҡсаны хеҙмәтте күрһәтеү фактына ҡарап йыйырға тәҡдим итте.
Мәктәптә туҡланыу менән ҡәнәғәт булмаған ата-әсәләр өсөн ҡыҙыу элемтә ойошторолдо
Мәктәптәрҙә туҡланыу сифаты менән ҡәнәғәт булмаған ата-әсәләр өсөн ҡыҙыу элемтә ойошторолдо.
Эш көндәрендә +7 (347) 292-11-52 номеры буйынса иртәнге сәғәт 9-ҙан киске 6-ға тиклем шылтыратырға мөмкин, тәнәфес — көндөҙгө 1-ҙән 2-гә тиклем.
Дәүләт комитеты һәм Мәғариф министрлығы менюҙың өс вариантын әҙерләгән, муниципалитеттар шулар араһынан тейешлеһен һайлап алған.
Беренсе сменала уҡыған бала иртәнге аш менән тәьмин ителергә тейеш.
Икенсе сменала уҡыусыларға төшкө аш бирелә.
Иртәнге аш еңел ашамлыҡтан, ҡайнар ризыҡтан һәм ҡайнар эсемлектән торорға тейеш, йәшелсә, еләк-емеш индерергә тәҡдим ителә.
Төшкө аш – еңел ашамлыҡ, беренсе, икенсе (төп ҡайнар ризыҡ –  ит, балыҡ йәки ҡош ите) һәм татлы ризыҡ.
Башҡортостанда федераль һәм республика бюджеттары аҡсаһы иҫәбенә 1-4-се класс уҡыусылары һәм ишле аҙ тәьмин ителгән ғаиләләрҙән 5-11-се класс уҡыусылары – бер тапҡыр бушлай ҡайнар аш, һаулыҡ мөмкинлектәре сикле һәм инвалид балалар ике тапҡыр бушлай аш менән тәьмин ителә.
Лариса Абдуллина Халыҡ-ара Ғамзатов әҙәби фестивалендә ҡатнаша
6-10 сентябрҙә Дағстан Республикаһының Махачкала ҡалаһында «Аҡ торна көндәре» ХХХIV Халыҡ-ара Ғамзатов әҙәби фестивале ойошторола.
Фестиваль ЮНЕСКО эгидаһы аҫтында уҙғарыла.
Сарала шағирә, «Аҡбуҙат» балалар журналының баш мөхәррире Лариса Абдуллина ҡатнаша.
6 сентябрҙә Рәсүл Ғамзатов проспектында шағирҙың һәйкәле янында Ғамзатов уҡыуҙары уҙҙы.
Уҡыусылар һәйкәлгә сәскәләр һалды һәм бөйөк шағирҙың шиғырҙарын уҡыны.
Шул уҡ көндә «Креатив» клубы ағзалары башҡорт шағирәһе Лариса Абдуллина менән осрашты.
«Балалар Ғамзатовтың ижадын белә, әҙәбиәт менән ҡыҙыҡһына.
Барыһы ла Рәсүл Ғамзатовтың шиғырҙарын рус телендә уҡыһа ла, улар араһында төрлө милләт вәкилдәре: аварҙар, ҡумыҡтар, дарғындар бар ине.
Дағстан, Башҡортостан кеүек үк, күп милләтле республика, — тине Лариса Абдуллина «Башинформ» агентлығына.
— Мин тыуған төйәгебеҙ, Уралыбыҙ, «Аҡбуҙат» журналы хаҡында һөйләнем, шиғырҙар уҡыным.
Иң шәп шиғыр һөйләүселәрҙең береһе, икенсе класс уҡыусыһы Әминә Алигаджиеваға журналыбыҙҙы бүләк иттем.
Балалар башҡорт телен ҡыҙыҡһынып тыңланы, ҡайһы берҙәре айырым төрки һүҙҙәрен аңланы».
Бөгөн Махачкаланың Рәсүл Ғамзатов исемендәге 50-се мәктәбендә «Аҡ торна көндәре» ХХХIV Халыҡ-ара Ғамзатов әҙәби фестивален рәсми асыу тантанаһы була.
Башҡортостанда игендең уңышы 4 миллион тоннанан ашыуы ихтимал
Фото: Башҡортостан Ауыл хужалығы министрлығының матбуғат хеҙмәте
Быйылғы уңыш һуңғы бер нисә йылда иң юғарыларҙың береһе булырға вәғәҙәләй. Бөтә культураларҙы йыйыу тамамланғас, уның 4 миллион тоннанан ашыуыраҡ булыуы ихтимал.
Башҡортостан вице-премьеры – ауыл хужалығы министры Илшат Фәйзрахманов хөкүмәттәге оператив кәңәшмәлә майҙандарҙың 80% йыйып алыныуы хаҡында һөйләне. Был – 1 миллион 415 мең гектар.
Уңыш йыйыу темпы Рәсәйҙекенә тап килә.
Әйтәйек, 34,6 миллион гектар майҙандан илдә иген һәм ҡуҙаҡлы культуралар һуғып бөтөрөлгән, йәки сәсеү майҙанына 72,2%, 105,6 миллион тонна ашлыҡ һуғылған.
«Республика игенселәре бөтәһе 3 миллион 198 мең тонна иген йыйып алған, уртаса уңыш — гектарынан 22,6 центнер, был уҙған йылғы күрһәткестән 2,9 центнерға күберәк.
Үткән аҙнала ғына игендең тулайым йыйымы — 1 миллион 016 мең тоннаға (ашлыҡтың дөйөм күләменән 30%), төшөм 478 мең гектарға (йыйылған майҙандан 34%) артҡан», — тип билдәләне Илшат Фәзрахманов.
Республиканың ун районы 100 мең тоннанан ашыу яңы уңыш йыйған.
Мәҫәлән, Илеш районында игендең тулайым йыйымы 167 мең тоннанан, Саҡмағошта — 159 мең тоннанан, Стәрлетамаҡ районында 155 мең тоннанан күберәк.
Саҡмағош, Илеш, Ҡырмыҫҡалы, Бүздәк, Дәүләкән, Дүртөйлө райондары, ғәҙәттәгесә, иген культуралары уңышы буйынса алдынғылыҡты бирмәй.
Республиканан «Науруз» ансамбле Ҡазанда Халыҡ-ара фестивалдә Гран-при яуланы
Мәсетле районы Оло Ыҡтамаҡ ауылынан «Науруз» халыҡ уйын ҡоралдары ансамбле «Ҡазан һөлгөһө» V Халыҡ-ара йыр һәм бейеү сәнғәте фестиваль-конкурсында Гран-при яуланы.
Башҡортостандан ансамбль 23 йәштән өлкәнерәк йәш категорияһында «Инструменталь музыка (соло, ансамбль)» номинацияһында билдәләнде.
Быйыл фестиваль 28-30 августа Татарстандың баш ҡалаһында онлайн-форматта үтте.
Уны Татарстан Республикаһының Мәҙәниәт министрлығы һәм Ҡазан ҡалаһы башҡарма комитетының Мәҙәниәт идараһы булышлығы менән «Сәйҙәш» мәҙәниәт үҙәге ойошторҙо.
«Мин конкурсҡа һуңғы сығыштарыбыҙҙың видеоматериалдарын ебәрҙем, – тип һөйләне ансамбль етәксеһе Зөлфирә Сәлимова.
— 2019 йылда ансамбль төбәк-ара, республика конкурстарында бик күп ҡатнашты.
Беҙ быға әҙер булғанбыҙҙыр, моғайын.
Был, әлбиттә, коллективтың, ансамблдә ҡатнашыусыларҙың хеҙмәте – улар барыһы ла өлкән йәштә, ләкин дәртлеләр, һәр ваҡыт ҙур теләк менән сығыш яһайҙар.
Улар быға лайыҡтыр, тип уйлайым, был еңеү уларға артабан сығыш яһарға көс-дәрт өҫтәр тип ышанам.
Мин һаман 600 ғаризанан финалға сығыуыбыҙға ышанмайым.
Ғаризаларҙы ебәрергә ярҙам иткән мәҙәниәт бүлегенә, методистарға рәхмәт белдерәм».
Фестиваль-конкурстың маҡсаты – ер йөҙөндә йәшәгән халыҡтар мәҙәниәтенең күп төрлөлөгөн күрһәтеү, халыҡ йыр-бейеү сәнғәтенең үҙенсәлеген һаҡлау, тәжрибә менән уртаҡлашырға мөмкинлек биреү, талантлы башҡарыусыларға, иң мөһиме, халыҡтар араһында дуҫлыҡҡа һәм үҙ-ара аңлашыуға булышлыҡ итеү.
Халыҡ йыр, бейеү һәм инструменталь жанрҙарҙы яңғыҙ һәм ансамбль менән башҡарыусыларҙан 600-ҙән ашыу ғариза ҡабул ителгән.
Ҡатнашыусыларҙың дөйөм һаны – 3000 меңдән ашыу.
Быйыл фестиваль-конкурс Рәсәйҙең 30-ҙан күберәк төбәгенән, яҡын һәм алыҫ сит илдәрҙән (Ҡазан, Алабуға, Яр Саллы, Татарстандың муниципаль райондары, Тула, Силәбе, Свердловск, Һарытау, Һамар, Ульяновск, Ленинград, Новосибирск, Калининград, Кемеров, Томск, Киров өлкәләре, Пермь һәм Краснодар крайҙары, Удмурт Республикаһы, Сыуашстан, Мордовия, Башҡортостан, Бүрәт Республикаһы, Әрмәнстан, Үзбәкстан, Бөйөк Британия, Төркиә, Япония, Ҡытай, Болгария, Канада) ҡатнашыусыларҙы берләштерҙе.
Быйылдан башлап «Ҡазан һөлгөһө» фестиваль-конкурсы ЮНЕСКО эгидаһы аҫтында үткәрелә.
Фестиваль-конкурстың жюрийы составына Рәсәйҙең танылған музыканттары инде.
Жюри рәйесе, проект авторы һәм фестиваль президенты — Рәсәйҙең халыҡ артисы, Татарстан Республикаһының һәм Рәсәйҙең атҡаҙанған сәнғәт эшмәкәре, музыкаль башҡарыу кафедраһы профессоры Лима Ҡустыбаева.
Башҡортостанда коронавирус йоҡторған 300-ҙән ашыу уҡыусы өйҙән тороп уҡыуға күсте
Башҡортостанда яңы коронавирус инфекцияһы йоҡторған 323 уҡыусы өйҙән тороп уҡыуға күсте.
COVID-19 менән сирләү осраҡтары Ишембай, Мәләүез һәм Иглин райондарында теркәлгән, тип хәбәр итте мәғариф министры Айбулат Хажин.
«Һәр осраҡта алгоритм буйынса эш ителә.
Ике сәғәт эсендә Роспотребнадзорҙың территориаль идаралығына һәм Һаулыҡ һаҡлау министрлығына мәғлүмәт ебәрелә.
Бәйләнештә булғандар, шул иҫәптән уҡытыусы (кәрәк булһа) дистанцион режимға күсә.
Мәктәпкәсә учреждениелар менән дә шулай уҡ», — тине Башҡортостандың Мәғариф министрлығы етәксеһе.
Республика башлығы Радий Хәбиров һүҙҙәренсә, ул яңы уҡыу йылы башланыу менән уҡыусылар күберәк ауырыр тип көткән.
Етәксе фекеренсә, грипҡа ҡаршы вакцинацияны пропагандалау көсәйтелергә тейеш.
«Беҙҙә күп етәкселәр һәм башлыҡтар сирләй.
Берәүһе ауыр хәлдә.
Ә был аҙнаны беҙ «көтөлмәгәнсә» үттек», — тине Радий Хәбиров.
Башҡортостандың һаулыҡ һаҡлау министры Максим Забелин һүҙҙәренсә, республика 2020 йылдың аҙағына тиклем грипҡа ҡаршы вакцина менән тәьмин ителгән.
Республикала йәнә 25 градусҡаса йылыта
Алдағы өс көндә Башҡортостанда ҡояшлы һәм йылы һауа торошо һаҡлана, тип хәбәр иттеләр Башгидрометтан.
Синоптиктар мәғлүмәте буйынса, дүшәмбе республикала көндөң аяҙлы-болотло, яуым-төшөмһөҙ булыуы көтөлә.
Үҙгәреүсән, йомшаҡ ел иҫә.
Һауа температураһы көндөҙ — 18-23 градус.
Шишәмбе башлыса яуым-төшөмһөҙ була.
Ел көньяҡ-көнсығыштан, көньяҡтан йомшаҡ.
Һауа температураһы төндә — 6-11 градус йылы, төньяҡ һәм таулы райондарҙа плюс 1-гә тиклем, көндөҙ — 20-25 градус.
Шаршамбы республикала көндөң аяҙлы-болотло булыуы фаразлана.
Башлыса яуым-төшөмһөҙ, көндөҙ урыны менән ҡыҫҡа ваҡытлы ямғыр яуа.
Ел көньяҡ-көнсығыштан, көньяҡтан йомшаҡ, көндөҙ талғын.
Һауа температураһы төндә — 6-11 градус йылы, төньяҡ һәм таулы райондарҙа плюс 1-гә тиклем, көндөҙ — 20-25 градус.
Уҡытыусыларҙы коронавирусҡа ҡаршы прививка яһатырға мәжбүр итмәйҙәр
Уҡытыусылар коронавирусҡа ҡаршы вакцинаны үҙ теләгенә ҡарап яһатырға мөмкин, уларҙы прививка эшләтергә мәжбүр итмәйҙәр,тип белдерҙе мәғариф министрының беренсе урынбаҫары Дмитрий Глушко ТАСС агентлығына.
«Беренсенән, төбәктәр уҡытыусыларға тест үткәреүҙе ойоштора.
Икенсенән, коронавирусҡа ҡаршы прививка буйынса планлы эш башланғас, уҡытыусыларға ла тәҡдим ителә.
Был ирекле тәртиптә була», — тине Глушко.
Үҙ сиратында, уҡыусыларҙан уҡыу йылы дауамында коронавирусҡа тест тапшырыуҙарын талап итмәйҙәр.
«Балаларҙан бер кем дә тест алмай, төп бурыс – ингән урында сифатлы контроль ойоштороу, ул юғары температуралы балаларҙы асыҡларға мөмкинлек бирергә тейеш. Балалар бик аҙ сирләгәнгә күрә, төп иғтибар мәктәптә эшләгәндәргә: уҡытыусыларға, етәкселеккә», — тине чиновник.
Октябрҙә Башҡортостанда йәшәүселәрҙе өҫтәмә ял көнө көтә
11 октябрҙә Республика көнөн билдәләү уңайынан Башҡортостанда йәшәүселәрҙе өҫтәмә ял көнө көтә.
11 октябрь — Республика көнө — Башҡортостанда эшләмәгән ял көнө булып тора.
Быйыл 11 октябрь йәкшәмбегә тап килә, шуға күрә эшләмәгән байрам көнө дүшәмбе 12 октябргә күсерелә.
Шулай итеп, биш көнлөк эш аҙнаһында 10, 11 һәм 12 октябрь ял тип иҫәпләнә.
9 октябрҙә эш көнө ҡыҫҡармай.
Григорий Рапота: БСК эшмәкәрлегендә экологик йүнәлеш күп һорауҙар тыуҙыра
Башҡортостан сода компанияһының директорҙар советы рәйесе Григорий Рапота әйтеүенсә, бөгөн Башҡортостан сода компанияһы эшмәкәрлегенең экологик йүнәлеше күп һорауҙар тыуҙыра.
Был хаҡта ул Башҡортостан Хөкүмәтендә үткән советтың киңәйтелгән ултырышында белдерҙе.
Уның һүҙҙәренсә, ошо мәсьәлә менән шөғөлләнеүҙе БСК-ның генераль директорына ҡушырға кәрәк.
Предприятие етәксеһе Эдуард Давыдов БСК аҡсаны күберәк экологик программаға йүнәлтергә тейешлеген әйтте.
«Заводтың эшмәкәрлеге өсөн сеймалға килгәндә, ул, иҫәпләүҙәр буйынса, 2027 йылға тиклем етә», — тине Эдуард Давыдов.
Григорий Рапота шулай уҡ тәбиғәтте һаҡлау һәм ятҡылыҡтарҙы эшкәртеү араһында тигеҙлекте боҙоуға юл ҡуйылыуын, ошо сәбәпле халыҡта ризаһыҙлыҡ артыуын билдәләне.
Тәүлек эсендә республикала 31 кешенең — коронавирус, 83-өнөң пневмония йоҡтороуы асыҡланған
Һуңғы тәүлектә Башҡортостанда коронавирус йоҡтороуҙың 31 осрағы теркәлгән, уларҙың 17-һе – Өфөлә, тип хәбәр иттеләр республика Һаулыҡ һаҡлау министрлығынан.
Пандемия башланғандан алып Башҡортостанда бөтәһе 8 042 COVID-19 осрағы раҫланған.
Әле стационарҙа — 46 сирле, уларҙың өсәүһе ауыр хәлдә.
Ә 758 кеше амбулатор шарттарҙа дауалана.
«Тәүлек эсендә 83 пациент һауыҡҡан, пандемия башланғандан алып бөтәһе 7 209 кеше дауахананан сығарылған, — тип белдерҙеләр ведомствола.
— COVID-19-ҙан вафат булыуҙың яңы осраҡтары теркәлмәгән.
Мәрхүмдәр һаны элеккесә 29 тәшкил итә».
Һуңғы тәүлектә 81 кеше дауахананан тыш пневмония диагнозы менән дауаханаға һалынған, 93 пациент һауығып сыҡҡан.
Башҡортостанда өлкән йәштәгеләргә капиталь ремонт өсөн түләүгә компенсация 2023 йылға тиклем оҙайтыла
Башҡортостанда өлкән йәштәге граждандарға капиталь ремонт өсөн түләүгә компенсацияны 2022 йылдың 31 декабренә тиклем оҙайтырға йыйыналар.
Республика Дәүләт Йыйылышы депутаттары законға тейешле төҙәтмәләр индерергә планлаштыра.
Норма 2016 йылда тәжрибә рәүешендә бер йылға индерелгәйне, аҙаҡ уны тағы өс йылға оҙайттылар.
«Тәжрибә күрһәтеүенсә, бындай льгота өлкән йәштәгеләргә һиҙелерлек ярҙам булды.
Бынан тыш, мәҫәлән, һикһәнде уҙған кешенән капиталь ремонт өсөн аҡса алыу дөрөҫ булмаҫ ине.
Шуға күрә беҙ ошо льготаны оҙайтырға ниәтләйбеҙ», — тип билдәләне республика парламенты спикеры Константин Толкачев.
Льготаға яңғыҙ йәшәгән эшләмәгән милекселәр йәки бергә йәшәгән эшләмәгән граждандарҙан торған ғаилә составында йәшәгәндәр, эшләмәгән I һәм II төркөм инвалидтары хоҡуҡлы.
Етмеш йәшкә еткән граждандарға льгота — 50 процент, 80 йәшкә еткәндәргә 100 процент күләмендә бирелә.
Республика мәктәптәрендә Рәсәй Геройы Миңлеғәле Шайморатов кластары ойошторолдо
Башҡортостандың дөйөм белем биреү мәктәптәрендә Рәсәй Федерацияһы Геройы Миңлеғәле Шайморатов исемендәге кластар ойошторолдо.
Республика хөкүмәтенең тейешле бойороғо хоҡуҡи мәғлүмәт порталында баҫылған.
Кластар Рәми Ғарипов исемендәге 1-се республика башҡорт гимназия-интернатында, Өфөнөң 44-се һәм 162-се полилингваль күп профилле мәктәптәрендә асылды.
Был мәктәптәрҙә Шайморатовҡа арналған кабинет-музейҙар була.
Шайморатов кластарында уҡыусыларға берҙәм мәктәп формаһы индереү планлаштырыла, уҡыусылар ҡаҙаныштары өсөн «Йәш шайморатовсы» билдәһе менән бүләкләнә.
Шайморатов исемендәге кластарға уҡыусылар ҡабул итеү, юл картаһына ярашлы, 2020 йылдың авгусында ғәмәлгә ашырылды.
Бындай кластарҙың уҡытыусылары өсөн профессиональ тренингтар үткәрелә.
«Шайморатовсылар»ға ҡабул итеү тантанаһын 11 октябрҙә, Республика көнөндә, ойоштороу планлаштырыла.
Кластарҙы ойоштороу мәсьәләләре менән Башҡортостан Республикаһы хөкүмәте вице-премьеры Азат Баҙранов етәкселегендәге ведомство-ара төркөм шөғөлләнә.
Шайморатов кластарын булдырыу буйынса сараларҙың тулы исемлеге бында.
«Башҡортостан» киностудияһында «Өфөнән һөйөү менән-2» һәм «Батыр әкиәттәре» төшөрөлә
«Башҡортостан» киностудияһы яңы фильмдар өҫтөндә эш алып бара һәм республикала кинопрокат селтәрен киңәйтә.
Был хаҡта киностудия етәкселәре «Рәсәй» медиа-үҙәгендәге матбуғат конференцияһында белдерҙе.
«Хәҙер беҙ кинопрокат селтәрен тергеҙәбеҙ.
Әле беҙҙә 20 кинотеатр бар, йыл аҙағына 30-ға еткерергә өмөтләнәбеҙ.
Шуны әйтергә кәрәк: кинотеатрҙар булмаған райондарға киномобилдәр ебәрәбеҙ.
Бынан тыш, социаль учреждениеларға кино килтерәбеҙ», — тип һөйләне Юнир Әминев.
Бөгөн «Башҡортостан» киностудияһы яңы картиналар өҫтөндә әүҙем эшләй.
Уларҙың бер өлөшө киң прокатҡа сыға.
Шуларҙың берәүһе – Айнур Асҡаровтың Мостай Кәримдең повесы буйынса төшөрөлгән «Өс таған» фильмы.
Проект авторҙары һүҙҙәренсә, картина совет стилендә эшләнгән.
Ул «башҡорт тимурсылары» тураһында бәйән итә.
Заманса тел иһә классик әҫәргә яңыса яңғырарға мөмкинлек бирә.
Фильм Рәсәй кимәлендәге фестивалдәрҙә күрһәтелде һәм приздарға лайыҡ булды.
Айнур Асҡаров «Өфөнән һөйөү менән» фильмының дауамы өҫтөндә лә эшләй.
Хәтерегеҙгә төшөрәбеҙ, картина башҡорт кинематографы өсөн ҡаҙаныш булды.
Ул ил кинотеатрҙарына киң прокатҡа сыҡты һәм юғары касса йыйымдары алды.
Икенсе бүлек әлегә «Йыл ғаиләһе» тип атала.
«Беҙ Алмас Әмировтың геройына ниндәйҙер спин-офф эшләнек.
Беренсе бүлектә ул рәссам ине.
Беҙ уның тормошонда соҡсонорға булдыҡ.
Кем ул, ни өсөн ул шундай, ни өсөн ғаиләһе менән мөнәсәбәттәре насар.
Сюжет буйынса улар ғаиләһе менән «Йыл ғаиләһе» конкурсына бара», — тип һөйләне кинорежиссер Айнур Асҡаров.
Шулай уҡ ул таҫманың премьераһы 2021 йылдың мартына билдәләнергә тейешлеген хәбәр итте.
«Башҡортостан» киностудияһы тулы метражлы мультипликацион фильм әҙерләй.
Ул халыҡ геройҙары – батырҙар тураһында.
Киностудия яңы проект – асыҡ һауала фильмдар күрһәтеү менән дә шөғөлләнә.
Һәр кесаҙна «Торатау» конгресс-холы алдындағы майҙанда өфөләр һәм баш ҡала халҡы киносеансҡа килә ала.
2021 йылда Рәсәйҙә яңы йыл каникулдары 1 ғинуарҙан 10-ына тиклем дауам итеүе ихтимал
2021 йылда яңы йыл каникулдары 1 ғинуарҙан 10-ына тиклем дауам итеүе мөмкин.
Рәсәйҙең Хеҙмәт министрлығы шундай тәҡдим менән сығыш яһаны.
Ведомство 2021 йылда ял көндәрен күсереү тураһында хөкүмәт ҡарары проектын әҙерләгән.
Ул федераль башҡарма власть органдарының норматив хоҡуҡи акттар проекттарын һәм йәмәғәт фекер алышыуы һөҙөмтәләрен әҙерләү хаҡында мәғлүмәт урынлаштырыу өсөн рәсми сайтта баҫылған.
2021 йылда Хеҙмәт министрлығы тәҡдиме менән 1-10 ғинуар, 21-23 февраль, 6-8 март, 1-3 май һәм 8-10 май, 12-14 июнь, 4-7 ноябрь байрам көндәре тип иҫәпләнергә мөмкин.
Өфөлә милли кейемгә арналған түңәрәк өҫтәл була
11 сентябрҙә – Башҡорт милли кейеме көнөндә Башҡортостан Республикаһының Милли музейында милли кейемгә арналған түңәрәк өҫтәл була.
Түңәрәк өҫтәл барышында Башҡортостан Республикаһы Дәүләт Йыйылышы – Ҡоролтай рәйесе урынбаҫары, Бөтә донъя башҡорттары ҡоролтайы президиумы рәйесе Эльвира Айытҡолова, Башҡортостан Республикаһының мәҙәниәт министры Әминә Шафиҡова сығыш яһай, башҡорт милли тегеү һәм күн традицияларын, шулай уҡ зәркән оҫталығын өйрәнеүгә һәм һаҡлауға өлөш индергән шәхестәрҙең докладтары һәм фекерҙәре тыңлана.
Улар араһында – «Киске Өфө» гәзитенең баш мөхәррире Гөлфиә Янбаева, педагог, филология фәндәре кандидаты, «Башҡорттарҙың түш биҙәүестәре» китабы авторы Азат Ғарипов, Башҡортостан Республикаһы Милли музейының этнография бүлеге ғилми хеҙмәткәре Сәлимә Усманова, Республика халыҡ ижады үҙәгенең фольклор буйынса баш белгесе Гөлгөнә Баймырҙина, «Төньяҡ амурҙары» хәрәкәтен ойоштороусы һәм уның етәксеһе Юлай Ғәлиуллин һәм башҡалар.
Түңәрәк өҫтәлдә ҡатнашыусылар башҡорттарҙың милли биҙәүестәренә, уларҙы яһауҙың заманса ысулдарына, шулай уҡ һуңғы ваҡытта барлыҡҡа килгән милли биҙәүестәрҙе идентификациялау проблемаларына ҙур иғтибар бүлә.
Бөтә донъя башҡорттары ҡоролтайы ойошторған #МинеңМиллиБиҙәүесем флешмобына йомғаҡ яһала.
Түңәрәк өҫтәл иртәнге сәғәт 11-ҙә башлана.
Бер аҙнала Өфөлә ОРВИ менән ауырыуҙар 25 процентҡа артҡан
Өфөлә бер аҙнала ОРВИ менән ауырыуҙар 25 процентҡа артҡан, тип хәбәр итте Роспотребнадзорҙың Башҡортостан буйынса идаралығы вәкиле Зөлфиә Камаева шишәмбе мэрияла уҙған оператив кәңәшмәлә.
«ОРВИ менән ауырыу уҙған аҙна менән сағыштырғанда мәктәп йәшендәге балалар иҫәбенә 25% артҡан — 54 процентҡа», — тип белдерҙе Роспотребнадзор вәкиле.
Мэрияла әйтеүҙәренсә, хәҙер иң мөһиме – сирҙең таралыуына юл ҡуймау.
Бының өсөн кәрәкле иҫкәртеү эштәрен алып барырға кәрәк.
Кисә Башҡортостандың Һаулыҡ һаҡлау министрлығы башлығы Максим Забелин республиканың 516 мең миҡдар грипҡа ҡаршы вакцинаның беренсе партияһын алыуы тураһында хәбәр итте.
«Үткән аҙнала беҙ 516 мең миҡдар грипҡа ҡаршы вакцинаның беренсе партияһын алдыҡ.
Бөгөнгә 9 мең кеше прививка эшләткән, был алынған вакцинанан 1,5 процент тәшкил итә», — тине Забелин.
Республика аграрийҙары шәкәр сөгөлдөрөн ҡаҙыуға төштө
Фото: Башҡортостан Ауыл хужалығы министрлығының матбуғат хеҙмәте
Башҡортостан аграрийҙары шәкәр сөгөлдөрөн йыя башланы.
Шишмә һәм Кушнаренко райондарында «Башкирагроинвест» яуаплылығы сикләнгән йәмғиәтендә татлы тамыр ҡаҙыуға төштөләр.
Тамыраҙыҡтарҙың уртаса уңышы гектарынан 390 центнер тәшкил итә.
Республикала иген культуралары менән бер үк ваҡытта май культураларын йыйыу бара.
Аҙна башына төбәк аграрийҙары 33 мең гектар рапс, етен, гәрсис һәм соя йыйған, 32 мең тонна май культуралары орлоғо һуғып алынған, уртаса уңыш – гектарынан 9,7 центнер.
Шулай уҡ төбәктә 2021 йылғы уңыш өсөн ужым культураларын сәсеү дауам итә.
333 мең гектар майҙанда эштәр башҡарылған, был пландан 66%, тип белдерҙеләр Башҡортостан Ауыл хужалығы министрлығының матбуғат хеҙмәтендә.
Сентябрҙә Башҡортостанда ултыртылған ағастар һаны буйынса рекорд ҡуйырға йыйыналар
Сентябрҙә «Йәшел Башҡортостан» республика акцияһы барышында 25 мең ағас үҫентеһе ултыртыу планлаштырыла.
Был хаҡта Башҡортостан Республикаһы вице-премьеры – торлаҡ-коммуналь хужалыҡ министры Борис Беляев хәбәр итте.
Акция 19 һәм 26 сентябрҙә ойошторола, санитар-эпидемиологик талаптарҙы үтәү мотлаҡ.
Унда тотош республика буйынса 91 мең кешенең ҡатнашыуы көтөлә.
Борис Беляев билдәләүенсә, быйыл «Йәшел Башҡортостан» акцияһы «Йәшел Рәсәй» Бөтә Рәсәй экологик өмәһе менән бергә үткәрелә. 2020 йылда был проектты 67 дәүләт хупланы.
Өмә барышында бөтә илдә Бөйөк Ватан һуғышында һәләк булғандар иҫтәлегенә миллион ағас ултыртыу күҙаллана.
Бөтә Рәсәй өмәһе донъялағы күп кеше ҡатнашҡан экологик сара булараҡ Гиннестың Рекордтар китабына инеүгә дәғүә итә.
Өфөлә Фәйзи Ғәскәров исемендәге ансамбль «Ете ҡыҙ» фонтаны янында сығыш яһай
Фото: «Башинформ» мәғлүмәт агентлығы
Өфөлә Ф.Ғәскәров исемендәге дәүләт академия халыҡ бейеүҙәре ансамбле «Ете ҡыҙ» фонтаны янында сығыш яһай.
Сара милли кейем көнөнә һәм 81-се концерт миҙгелен асыуға арнала.
Сығыш 10 сентябрҙә киске сәғәт 7-се 30 минутта «Ете ҡыҙ» фонтаны янында була.
Ғәскәровсылар «Йәнле легенда» проекты менән таныштыра һәм башҡорт халыҡ бейеүе «Ете ҡыҙ»ҙы башҡара.
Миҙгел асыу тантанаһы 18 сентябрҙә «Торатау» конгресс-холында ойошторола.
«Оҙайлы тәнәфестән һуң ғәскәровсылар йәнә ҙур сәхнәлә концерт программаһы менән сығыш яһай.
Ансамбль тамашасыға ЮНЕСКО-ның «Донъя илсеһе» исеменә һәм «Биш континент» алтын миҙалына лайыҡ булған «Донъя халыҡтары бейеүҙәре» программаһын тәҡдим итә, — тип хәбәр итте ансамблдең матбуғат секретары Элиза Сынбулатова.
— Концертта бөтә санитар-эпидемиологик нормаларҙы үтәү мотлаҡ.
Тамашасыларҙы битлектә килеүҙәрен һорайбыҙ».
Салауат Юлаевтың тыуған ауылы урынында туристик комплекс һәм музей төҙөлә
Тиҙҙән «Янғантау» геопаркы биләмәһендә яңы ҡыҙыҡлы объекттар төҙөлөргә тейеш.
Салауат Юлаевтың тыуған ауылы Тәкәй ерендә – «Салауат ере» тарихи-туристик комплексы.
Бында музей, тирмә глэмпингы, палаткалы лагерь, уҡтан атыу урыны һәм ат һарайы планлаштырыла.
Яңы Ҡаратаулы ауылы янында «Карауанһарай» этнографик комплексы — башҡорт ауылы.
Әле был аҡланда район һабантуйҙары ойошторола, ә туристарға ул тәү сиратта Йүрүҙән буйлап ағып төшөүҙең финиш нөктәһе булараҡ билдәле.
Бында эко-отель, күңел асыу паркы, милли аш-һыу рестораны төҙөү, кәсептәр буйынса йәрминкәләр һәм оҫталыҡ дәрестәре уҙғарыу күҙаллана.
«Мәсетле» геологик киҫелеше урынында — «Алтын сөй» геологик музей комплексы.
Бында геология музейы, панорамалы кафе, килгән ғалимдарға эшләү өсөн офис-лаборатория була.
Әлегә проекттар әҙерләнә.
Проектлау һәм төҙөлөш геопарктың бюджеттан тыш аҡсаһы иҫәбенә алып барыла.
Проекттың дөйөм хаҡы әлегә билдәһеҙ.
Хәтерегеҙгә төшөрәбеҙ, 2020 йылдың июлендә «Янғантау» геопаркы Рәсәйҙә һәм Бойондороҡһоҙ Дәүләттәр Берләшмәһендә тәүгеләрҙән булып рәсми рәүештә ЮНЕСКО селтәренә инде.
Республиканың туристик тармағы өсөн был ҙур мөмкинлек – сит ил туристары өсөн статус-маркер, сифат һәм хәүефһеҙлек күрһәткесе.
Геопарк – асыҡ һауалағы музей ул.
Экспонаттары – тауҙар, мәмерйәләр, геологик киҫелештәр.
Милли парктарҙан айырмалы рәүештә, инеү өсөн түләргә кәрәкмәй – туристар өсөн бөтәһе лә асыҡ.
Иҫтәлекле урындар тураһында тулыраҡ «Ошо ял көндәрендә «Янғантау» геопаркына барыу өсөн туғыҙ сәбәп» материалында уҡығыҙ.
Руслан Шәрәфетдинов «Башинформ» агентлығының баш мөхәррире вазифаһын башҡарыусы итеп тәғәйенләнде
Руслан Шәрәфетдинов «Башинформ» агентлығының баш мөхәррире вазифаһын башҡарыусы итеп тәғәйенләнде.
Бөгөн, 9 сентябрҙә, коллективты яңы етәксе менән таныштырҙылар.
Ошо вазифаны биләгән Алик Шакиров агентлыҡта эшкә ҡала, тип хәбәр итте Матбуғат һәм киң мәғлүмәт саралары агентлығы етәксеһе Максим Ульчев.
Руслан Шәрәфетдинов 1970 йылдың ноябрендә Өфөлә тыуған. 1991 йылда — Львов юғары хәрби-сәйәси училищеһын, 2000 йылда Башҡорт дәүләт университетының юридик факультетын тамамлаған.
1994-2012 йылдарҙа Башҡортостандың Эске эштәр министрлығында хеҙмәт иткән.
Башҡортостан Эске эштәр министрлығының матбуғат хеҙмәте етәксеһе, эске эштәр министрының личный состав менән эш буйынса урынбаҫары.
Һуңғы ваҡытта БСТ телеканалында «Честно говоря» телепроектын алып бара.
Интернетта «Без башҡортлар» йырына клип популярлыҡ яулай
Интернетта Хаят һәм Альберт Исмаиловтар башҡарыуында «Без башҡортлар» йырына клип популярлыҡ яулай.
Премьера дүшәмбе, 7 сентябрҙә, БСТ телеканалында «Сәләм» тапшырыуы эфирында күрһәтелде.
«Бәйләнештә» социаль селтәрендә роликты тәүге 48 сәғәт эсендә 60 000 ашыу кеше ҡараны.
Йыр төньяҡ-көнбайыш башҡорттары диалектында яңғырай, ә уға Башҡортостандың төрлө мөйөштәренән күренекле сәнғәт эшмәкәрҙәре ҡушыла.
«Клиптың идеяһы ҡыҙыҡһыныуҙары төрлө булған кешеләрҙең берҙәй үҙ ырыуының тарихы менән мауығыуына ҡайтып ҡала.
Башҡорттар ҡайҙа ғына йәшәһә лә һәм ниндәй телдә йәки диалектта һөйләшһә лә, тап ошо процесс уларҙың һәммәһен бер халыҡҡа берләштерә.
Клиптың аҙағында ҡатнашыусылар һаҡ ҡына Башҡортостанды мозаика рәүешендә йыя», — тип һөйләне авторҙар.
«Бәйләнештә» социаль селтәрендәге төркөм: http://bashkortlar.ru
Эшһеҙ граждандар сентябрҙә балаларға түләүҙәр ала
Эшһеҙ граждандар сентябрь айында бәлиғ булмаған һәр балаға түләү ала.
Тейешле ҡарар Рәсәй Хөкүмәте сайтында баҫылған.
Балаһы булған һәр эшһеҙ эшһеҙлек буйынса пособиеға 3 мең һум алырға тейеш.
Түләүҙәр билдәләнгән тәртиптә эшһеҙ тип танылған һәм 18 йәшкә тиклемге балалары булған  2,8 миллионға яҡын кешегә өҫтәмә социаль ярҙам булып тора.
Ошо маҡсатҡа аҡса – 8,5 миллиард һум – федераль бюджеттан бүленә.
Баймаҡ районы Ярат ауылында бөгөн яңы ФАП асылды
Баймаҡ районы Ярат ауылында фельдшер-акушерлыҡ пункты былтыр октябрь айында төҙөлә башлаған.
Проект-смета документацияһы халыҡтан аҡса йыйыу һәм Мырҙаҡаев крәҫтиән-фермер хужалығының спонсор ярҙамы иҫәбенә эшләнгән.
Ҡорамалдарһыҙ дөйөм хаҡ 3,27 миллион һум тәшкил иткән, төҙөлөш подрядсыһы – Өфөнөң «Группа Апрель» компанияһы.
Бөгөн Баймаҡ районына эш сәфәре менән килгән Башҡортостан башлығы Радий Хәбиров яңы фельдшер-акушерлыҡ пунктының эше менән танышты.
Әйткәндәй, ул — ошо ауылға килгән тәүге республика етәксеһе, шуға күрә ауыл халҡы республика башлығын ҙур түҙемһеҙлек менән көттө һәм Радий Хәбировты бик йылы ҡабул итте.
Аҙаҡтан, бөгөн мин бында көн буйы эшләйем, һорауҙар булһа, әйҙәгеҙ бергәләп һөйләшеп алайыҡ.
Һеҙҙе бөгөн ҡотлайым, ҙур рәхмәт», — тине Радий Хәбиров Ярат ауылында йәшәүселәр алдында башҡорт телендә сығыш яһап.
Иҫке фельдшер-акушерлыҡ пункты 1976 йылда уҡ төҙөлгән, уны хатта ремонтларға рөхсәт ителмәгән.
Хәҙер медицина учреждениеһы барлыҡ заманса талаптарға яуап бирә, халыҡ уңайлы шарттарҙа медицина ярҙамын алырға мөмкин.
Ярат фельдшер-акушерлыҡ пункты 296 кешене хеҙмәтләндерә, уларҙың 52-һе – бала, 119-ы – пенсионер.
«Баймаҡ районы Ярат ауылы халҡы өсөн яңы фельдшер-акушерлыҡ пункты күп осраҡта – ҡотолоу сараһы.
Хәҙер район үҙәгенә тиклем 46 саҡрым барырға кәрәкмәй, яңы ФАП-та дауалау өсөн бөтә нәмә бар.
Иң мөһиме – был фельдшер-акушерлыҡ пунктында фельдшер Ҡунысбаева Динә Урал ҡыҙы эшләй.
Ул күптәр өсөн травматолог та, хирург та, невропатолог та булып тора.
Бинаның проект-смета документацияһы өсөн аҡсаны халыҡ йыйған.
Уларға фермер ярҙам иткән, ләкин башланғыс менән тап халыҡ сығыш яһаған.
Яраттарға, бер юлы Башҡортостанда йәшәүселәрҙең һәммәһенә сирләмәүҙәрен, әгәр ауырырға тура килһә, ныҡ һәм ҡыйыу булып ҡалыуҙарын теләйем.
Ә беҙ иһә медицинаны үҫтереүгә күп көс һалабыҙ», — тип яҙҙы республика башлығы социаль селтәрҙә ауыл халҡы менән аралашҡандан һуң.
Яраттар менән һөйләшкәндән һуң Радий Хәбиров бер нисә йөкләмә бирҙе.
Улар араһында – ауылға газ үткәрергә, Яраттан Баймаҡҡа тиклем юл һалырға, урындағы ФАП өсөн дарыуҙар һатыу буйынса лицензия алырға һәм быйыл Күгиҙел фельдшер-акушерлыҡ пунктын төҙөй башларға.
Өфөлә Ленин урамында хәрәкәт ябыла
Фото: Өфө хакимиәте сайты
Өфөлә үҙәк урамда хәрәкәт ябыла.
9 сентябрҙән Коммунистик урамынан Киров урамына тиклем транспорт йөрөй алмай.
Ҡала хакимиәтенән хәбәр итеүҙәренсә, сикләү саралары 11 сентябргә тиклем ғәмәлдә була.
Был ремонт эштәре менән бәйле.
Билдәләнеүенсә, был осорҙа йәмәғәт транспорты маршруттарының йөрөү схемаһы үҙгәрә.
Өфө мэрияһы маршрутты алдан билдәләргә кәңәш бирә.
Еңел сәнәғәт предприятиеларына ҡорамал хаҡының яртыһына субсидия бирәләр
Еңел сәнәғәт предприятиеларына лизинг килешеүе буйынса алынған ҡорамал хаҡының 50% тиклем ташлама бирелә.
Хөкүмәт рәйесе Михаил Мишустин ошондай ҡарарҙы раҫланы.
Документ Рәсәй Хөкүмәтенең рәсми сайтында баҫылған.
Бындай ташлама менән етештереүҙе яңыртыуға йүнәлтелгән инвестиция проектын ғәмәлгә ашырған предприятиелар файҙалана ала.
Уның хаҡы 50 миллион һумдан кәм булмаҫҡа тейеш.
Лизинг килешеүе кәмендә 24 айға төҙөлә.
Субсидияның максималь күләме – 200 миллион һумға тиклем.
Рәсәйҙең һалым һәм страховка взностары буйынса бурыстары булмаған, шулай уҡ ябыу йәки бөлгөнлөк процедураһын үтмәгән ойошмалары компенсация алырға хоҡуҡлы.
Августа хөкүмәт еңел сәнәғәтте үҫтереүгә 1 миллиард һум бүлде.
Ошо сумманан һорауға стимул биреүгә һәм лизинг килешеүҙәре буйынса ташламаларға 304 миллион һум йүнәлтеү планлаштырыла.
Ҡарар еңел сәнәғәт предприятиеларына ярҙам ҡулы һуҙыр, уларҙы яңы ҡорамалдар менән тәьмин итеүҙе тиҙләтер һәм етештереү күләмен арттырырға булышлыҡ итер.
Республикала йыл башынан уҙған йылға ҡарағанда 1000 сабыйға аҙыраҡ тыуған
Фото: Күмертау ҡалаһының перинаталь үҙәге
Росстат мәғлүмәттәре буйынса, Башҡортостанда ағымдағы йылдың 7 айында былтырғы ошо уҡ осорға ҡарағанда 1083 сабыйға аҙыраҡ тыуған.
Ғинуарҙан июлгә тиклем республикала 23 599 бала донъяға килгән, 2019 йылда ошо уҡ ваҡытта 24 642 бала тыуған.
2020 йылдың тәүге 7 айында Башҡортостанда 31 470 кеше вафат булған, был бынан алдағы осорға ҡарағанда 2 283 кешегә күберәк (29 187).
Халыҡтың тәбиғи кәмеүе — 7 911 кеше.
10 сентябрҙә Башҡортостанда көндәр һалҡынайта һәм ямғырҙар башлана
Синоптиктар алдағы өс көнгә һауа торошон хәбәр итте.
Башгидромет мәғлүмәте буйынса, 9 сентябрҙә республикала көндөң аяҙлы-болотло, яуым-төшөмһөҙ булыуы көтөлә.
Ел көньяҡтан – секундына 8-13 метр.
Урыны менән секундына 15-20 метрға етеүе ихтимал.
Һауа температураһы көндөҙ — 22-27 градус.
10 сентябрҙә төбәктә бер аҙ ямғыр яуа.
Төндә көнсығышта яуым-төшөмһөҙ, айырым райондарҙа йәшен.
Ел көньяҡтан, көньяҡ-көнбайыштан талғын, төндә урыны менән киҫкен.
Һауа температураһы төндә — 9-14, көндөҙ — 14-19 градус.
11 сентябрҙә урыны менән йәнә бер аҙ ямғыр яуа.
Ел көньяҡ-көнбайыштан, көнбайыштан төндә йомшаҡ, көндөҙ талғын.
Һауа температураһы төндә — 5-10, көндөҙ — 16-21 градус.
«Аркада» компанияһы: Дамир Мөғиновтың Ғүмәр ятҡылығын эшкәртеүгә ҡыҫылышы юҡ
«Аркада» компанияһы вәкиле Алексей Покалоның «Башинформ»ға белдереүенсә, Дамир Мөғинов Ғүмәр ятҡылығын эшкәртеүгә ҡыҫылышы юҡ.
— Мөғинов әфәнде һәм уның бер структураһы ла «Ишембай эзбизташы» предприятиеһы менән бәйле хәлдең бенефициары булып тормай.
Киң мәғлүмәт сараларында Стәрлетамаҡ янында тағы бер сода заводын төҙөү тураһында мәғлүмәттәр баҫылып сығыуға бәйле Дамир Мөғинов бер ҡасан да сода производствоһын төҙөүҙе һәм Ғүмәр ятҡылығын эшкәртеүҙе планлаштырыуҙа ҡатнашманы тип белдерәбеҙ, — тине Алексей Покало.
Хәтерегеҙгә төшөрәбеҙ, 2020 йылдың 10 сентябрендә ҡайһы бер интернет баҫмаларҙа «Башҡортостанда яңы сода заводы төҙөлөшө планлаштырыла» исеме аҫтында мәҡәләләр баҫылды.
Был мәҡәләләрҙә Ҡуштауға бәйле ваҡиғаларға ҡарамаҫтан, бизнесмен Дамир Мөғинов Стәрлетамаҡ янындағы Ғүмәр ятҡылығында сода заводын төҙөүҙе планлаштырыуҙа ҡатнаша, тиелә.
Киң мәғлүмәт саралары һылтанған «Восход» гәзитендә интервьюның төп нөсхәһен эҙләгән ваҡытта уның көнүҙәк булмауы асыҡланды.
Республикала алимент түләмәүсе приставҡа лом менән ташланған
Ишембай ҡала суды 39 йәшлек иргә ҡарата енәйәт эше буйынса хөкөм ҡарары сығарҙы.
Ул «Власть вәкиленең үҙ бурыстарын башҡарыуға бәйле уға ҡарата көс ҡулланыу» статьяһы буйынса ғәйепле тип танылды.
Башҡортостан прокуратураһының матбуғат хеҙмәте хәбәр итеүенсә, ир алимент түләмәгән, шуға күрә уға суд приставтары хеҙмәтенән вәкил килгән.
Суд приставының үҙ ирке менән эш бүлмәһенә барыуын талап итеүенә ҡарамаҫтан, ир баш тартҡан, власть вәкиленә бер нисә тапҡыр һуҡҡан, лом менән һелтәнгән.
Ир үҙ ғәйебен танымаған.
Суд уға ике йыл һынау срогы менән шартлы рәүештә бер йыл да алты айға иркенән мәхрүм итеү тураһында ҡарар сығарған.
Республиканың ЮХХДИ юл фажиғәләрендә һәләк булған һәм йәрәхәтләнгән балаларҙың һанын атаны
Башҡортостандың ЮХХДИ юл фажиғәләрендә һәләк булған һәм йәрәхәтләнгән балаларҙың һанын атаны.
Ағымдағы йылдың һигеҙ айы мәғлүмәттәре буйынса, республикала балалар ҡатнашлығында 257 автомобиль аварияһы теркәлгән, һөҙөмтәлә 276 бала зыян күргән, тағы туғыҙы яҡты донъя менән хушлашҡан.
Ошо осорҙа юлдарҙа бөтәһе 280 кешенең ғүмере өҙөлгән.
«Бер көндә, 8 сентябрҙә генә, бәлиғ булмағандар ҡатнашлығында ете юл-транспорт ваҡиғаһы булған», — тип белдерҙеләр ведомствола.
Тикшереү күрһәтеүенсә, балаларҙың 50,6% башлыса транспорт пассажиры булған саҡта йәрәхәтләнә.
Әйтәйек, юл фажиғәләрендә ғүмере өҙөлгән туғыҙ баланың алтауһы — транспорт пассажиры.
Бер ай элек Башҡортостандың Ауырғазы районында Өфө — Ырымбур трассаһындағы бәхетһеҙ осраҡ һөҙөмтәһендә дүрт йәшлек ҡыҙ йән биргән.
Яҡынса мәғлүмәттәр буйынса, 16 августа кис көнө «ВАЗ-2115» водителе иҫерек килеш рулгә ултырып, ҡаршы һыҙатҡа сыҡҡан һәм «Мерседес-Бенц» менән бәрелешкән.
Шунан һуң илебеҙ еңел машинаһы «Датсун»ға барып төртөлгән. 59 йәшлек «ВАЗ» водителе Талбазы үҙәк район дауаханаһына оҙатылған.
«Датсун»дың 61 йәшлек пассажиры ла дауаханаға һалынған.
Артта пассажир ултырғысында әсәһенең ҡулында китеп барған дүрт йәшлек ҡыҙ төнгә ҡарай реанимацияла үлгән.
Башҡортостанда коронавирустан вафат булғандарҙың дөйөм һаны 30-ға етте
Башҡортостандың Һаулыҡ һаҡлау министрлығы коронавирустан тағы бер үлем осрағы тураһында хәбәр итте. Һәләк булғандарҙың дөйөм һаны — 30.
10 сентябргә иртәнге сәғәт 10-ға республикала 8 101 коронавирус инфекцияһы раҫланған.
7 441 кеше һауыҡҡан, 148-е — һуңғы тәүлектә.
Әле 630 кеше дауалана: 47-һе — стационарҙа, 583-ө сирҙе еңел формала үткәрә, улар өйҙә.
COVID-19-ҙың яңы ҡорбаны – Өфөнән 85 йәшлек ир.
«Ул аорта атеросклерозынан, гипертония, бөйөр ауырыуҙарынан яфаланған», — тип белдерҙеләр республика Һаулыҡ һаҡлау министрлығында.
Республикала шәкәр сөгөлдөрөнөң уңышы былтырғы күрһәткестәрҙән юғары
Фото: Башҡортостан Ауыл хужалығы министрлығының матбуғат хеҙмәте
Республикала 16 сөгөлдөр сәскән райондың дүртәүһендә шәкәр сөгөлдөрөн ҡаҙыу эштәре бара. 9 сентябргә Благовар, Шишмә, Кушнаренко һәм Бүздәк райондары сөгөлдөрсөләре 2 мең 440 гектар майҙандан тамыраҙыҡ йыйып алған.
Уңыш әлегә гектарынан 348 центнер тәшкил итә, был уҙған йылғы күрһәткестән юғары, тип белдерҙеләр Башҡортостан Ауыл хужалығы министрлығының матбуғат хеҙмәтендә.
Хәтерегеҙгә төшөрәбеҙ, быйыл республикала 28,8 мең гектарҙа шәкәр сөгөлдөрө сәселгән.
Былтыр ул 47 мең 380 гектар майҙанда ҡаҙып алынған.
Сөгөлдөрҙө эшкәртеү менән «Шишмә шәкәр заводы» асыҡ акционерҙар йәмғиәте һәм «Раевка шәкәре» йәмғиәте шөғөлләнә.
Ике предприятиеның ҡеүәте 1,2 миллион тоннанан ашыу тамыраҙыҡты эшкәртеү өсөн етергә тейеш.
Республика аграрийҙары ужым культуралары сәсеүҙе лә дауам итә.
385,4 мең гектарҙа сәселгән дә инде. Сағыштырыу өсөн, был уҙған йылда ошо датаға сәселгәнгә ҡарағанда 100 мең гектарға күберәк.
Ужым сәсеү структураһында хәҙер бойҙай өҫтөнлөк итә, ул 190 мең гектарҙан ашыу, арыш саҡ ҡына аҙыраҡ  — 180, 6 мең гектар, тритикале — 5,6 гектар сәселгән.
Сәселгән ужымдың майҙаны буйынса Дәүләкән (21 мең гектар), Көйөргәҙе (20,4) һәм Стерлитамаҡ (19,4) райондары алда бара.
Башҡортостанда 106 уҡытыусыға йөҙ балл йыйған уҡыусылар әҙерләгән өсөн өҫтәмә аҡса түләнә
Башҡортостанда берҙәм дәүләт имтиханы һөҙөмтәләре буйынса 100 балл йыйған уҡыусылар әҙерләгән уҡытыусыларға өҫтәмә аҡса түләнә.
Республика хөкүмәтенең тейешле бойороғо Башҡортостан Республикаһының рәсми хоҡуҡи мәғлүмәт интернет-порталында баҫылған.
Хәбәр ителеүенсә, уҡытыусыларға түләү өсөн 5,3 миллион һум йүнәлтелгән.
Берҙәм дәүләт имтиханы-2020 имтихан кампанияһы йомғаҡтары буйынса бөтәһе 106 уҡытыусыға ошондай премия тапшырыла.
Йөҙ балл йыйған уҡыусылар әҙерләгән дөйөм белем биреү учреждениелары уҡытыусыларын аҡсалата бүләкләү тураһында тейешле указға республика башлығы Радий Хәбиров быйыл апрелдә ҡул ҡуйған.
Премия күләме – 50 мең һум. Уҡыусыларҙың күпме булыуына ҡарамай.
«Башинформ» хәбәр иткәнсә, быйыл республикала 17,9 сығарылыш класс уҡыусыһы берҙәм дәүләт имтиханы тапшырҙы.
Башҡортостанда имтиханға килеү 94% тәшкил итте. 11 класс уҡыусыларының 6% имтиханға килмәне.
Быйыл йөҙ балл йыйған имтихан эштәре һаны 127-гә етте.
127 эштең күбеһе химияға (35), рус теленә (25), информатика һәм физикаға (20-шәр) тура килә.
Өфөлә «Аҡбуҙат» ипподромы ҡарамағында һыбайлылар мәктәбен асыу күҙаллана
Башҡортостандың «Аҡбуҙат» йылҡысылыҡ һәм ат спорты буйынса компетенциялар үҙәге директоры Дамир Иҫәев Баймаҡ районында уҙған күсмә «Ауыл сәғәте»ндә спорт йылҡысылығы мөмкинлектәре хаҡында һөйләне.
Әйтәйек, 2019 йылда Өфөлә «Терра Башҡортостан» ат-спорт турниры башланды, унда республиканың 54 районы ҡатнаша.
Ләкин квалификациялы кадрҙар булмау сәбәпле был йүнәлештең үҫеше тотҡарлана.
Рәсәйҙә спорт атлыларын әҙерләгән берҙән-бер төбәк – Воронеж өлкәһе.
Дамир Иҫәев һүҙҙәренсә, киләсәктә Өфө ипподромы ҡарамағында Воронеж һыбайлылар мәктәбе филиалын асыу ниәте бар.
«Киләһе шәмбелә «Аҡбуҙат»та барлыҡ ҡыҙыҡһынған ойошмалар менән ошо мәсьәләне тикшерербеҙ.
Башҡортостан үҙ белгестәрен үҫтерергә тейеш, шул иҫәптән ат спорты өлкәһендә лә», — тип билдәләне Радий Хәбиров.
Хәтерегеҙгә төшөрәбеҙ, «Терра Башҡортостан» республика ат-спорт турниры 54 араһында 2019 йылдан алып үткәрелә. Маҡсаты – йылҡысылыҡ үҫешенә стимул биреү, башҡорт тоҡомло аттарҙы популярлаштырыу, тамашасыларҙы ат ярыштарына йәлеп итеү.
Быйылғы миҙгелдә эпидемия арҡаһында ярыштар тамашасыһыҙ үтте.
14 марттан уҙғарылған 12 этапта Ишембай, Нуриман, Иглин, Стәрлетамаҡ, Дыуан, Ғафури, Әбйәлил, Шишмә, Күгәрсен, Дүртөйлө, Өфө, Ҡырмыҫҡалы райондары һыбайлылары еңеү яуланы.
Шәмбе, 12 сентябрҙә, «Терра Башҡортостан» ат-спорт турнирының финалы була.
Башҡортостан башлығының еңеүсегә төп бүләге – бер миллион һум.
Башҡортостанда яңы Туризмды үҫтереү үҙәге ойошторола
Башҡортостанда яңы Туризмды үҫтереү үҙәге ойошторола.
Республика башлығы тейешле бойороҡ хоҡуҡи мәғлүмәт порталында баҫылған.
Туризмды үҫтереү үҙәге республика хөкүмәте тәҡдиме менән булдырыла, тиелә документта.
Ойоштороусыһы – Башҡортостан Республикаһының Туризм буйынса дәүләт комитеты.
Яңы ойошма әҙер уставты ведомствоға ташырырға һәм уны Юстиция министрлығында теркәүҙе тәьмин итергә тейеш.
Бойороҡтоң үтәлешен контролдә тотоу Башҡортостан Хөкүмәте вице-премьеры Азат Баҙрановҡа йөкмәтелгән.
Республикала бындай үҙәк бар ине.
Уға йәмәғәт эшмәкәре, эшҡыуар Артур Иҙелбаев етәкселек итте, ул 2019 йылдың авгусында вазифаһын ҡалдырҙы.
Һуңынан ойошма ла бөтөрөлдө.
Өфөлә БДМУ клиникаһының covid-госпиталенән һуңғы пациент һауығып сыҡты
Өфөлә Башҡорт дәүләт медицина университетының covid-госпиталенән һуңғы пациент һауығып сыҡты, тип хәбәр итте «Вести-Башкортостан».
Учреждение яйлап элекке эш режимына ҡайта.
Хәтерегеҙгә төшөрәбеҙ, 6-сы дауахананың терапия корпусы 16 апрелдә коронавирус госпитале тип үҙгәртелде.
Ул 140 койкаға иҫәпләнгәйне.
Бер үк ваҡытта госпиталдә дауаланған сирлеләр һаны – 103 кеше, тип белдерҙеләр БДМУ клиникаһында.
28 августан учреждениела коронавирус инфекцияһын йоҡторған пациенттарҙы ҡабул итеү туҡтатылды.
Ауыр сирлеләрҙе дауалауҙа тупланған тәжрибәне артабан ҡулланыу күҙаллана.
Терапия корпусында пульмонология үҙәге булдырыла, унда коронавирус һәм башҡа үпкә ауырыуҙарын кисергәндәргә күҙәтеү алып барыла.
Кәрәк булған осраҡта, БДМУ клиникаһы covid-госпиталде яңынан асырға әҙер.
Башҡортостан башлығы 50 күп балалы әсәне «Әсәлек даны» миҙалы менән бүләкләү тураһында указға ҡул ҡуйҙы
Радий Хәбиров биш һәм унан күберәк бала тәрбиәләгән 50 ҡатын-ҡыҙҙы «Әсәлек даны» миҙалы менән бүләкләү тураһында указға ҡул ҡуйҙы.
Тейешле документ республиканың рәсми хоҡуҡи мәғлүмәт интернет-порталында баҫылған.
Бүләкләүгә Әбйәлил, Ауырғазы, Баймаҡ, Баҡалы, Бәләбәй, Бөрө, Бүздәк, Борай, Бөрйән, Йәрмәкәй, Ейәнсура, Йылайыр, Иглин, Илеш, Ишембай, Ҡырмыҫҡалы, Күгәрсен, Ҡыйғы, Көйөргәҙе, Мәсетле, Миәкә, Нуриман, Стәрлетамаҡ, Өфө, Яңауыл райондарынан, шулай уҡ Күмертау, Салауат, Стәрлетамаҡ ҡалаларынан 50 ҡатын-ҡыҙ тәҡдим ителгән.
Награда менән бергә аҡсалата премия тапшырыла (17 241 һум).
Түләү балаларҙың йәшәүе өсөн уңайлы шарттар тыуҙырыуға йүнәлтелгән.
Миҙал 1998 йылда булдырылған.
Ошо ваҡыт эсендә уға һигеҙ меңдән ашыу ҡатын-ҡыҙ лайыҡ булған.
Башҡортостан Хөкүмәте «Салауат Юлаев» хоккей клубын финанслауға бюджеттан субсидия бүлә
Башҡортостан башлығы Радий Хәбиров «Салауат Юлаев» хоккей клубы эшмәкәрлеген финанслау өсөн бюджеттан субсидия бүлеү тураһында республика хөкүмәте ҡарарына ҡул ҡуйҙы.
Аҡса эш хаҡына, календарь планға индерелгән спорт сараларын уҙғарыу менән бәйле сығымдарҙы ҡаплауға, коммуналь хеҙмәттәр өсөн түләүгә, милекте тотоуға, дөйөм хужалыҡ ихтыяжына йүнәлтелә.
Өфө хоккей клубының иһә үҙ спорт мәктәбе, ярыштарҙа ҡатнашыу мөмкинлеге булырға, инновацион физкультура һәм спорт программаларын ғәмәлгә ашырыуҙа, коммерцияға ҡарамаған ойошмаларға грант ярҙамында ҡатнашырға тейеш.
Бынан тыш, клубтың һалымдар, йыйымдар, страховка взностары буйынса бурысы булмауы зарур, уға ҡарата бөлгөнлөк йәки үҙгәртеп ҡороу процедураһын ҡулланыу мөмкин түгел.
«Салауат Юлаев» хоккей клубының устав капиталында сит ил юридик берәмектәренең өлөшө 50% күберәк була алмай.
Өфөлә «Евразия йөрәге» фестивале милли кейем флешмобынан башлана
Бөгөн Башҡортостандың баш ҡалаһында «Евразия йөрәге» халыҡ-ара сәнғәт фестивале асыла.
Ул киске сәғәт 7 тула 15 минутта ғәҙәти урында – Өфө амфитеатрында милли кейем флешмобынан башлана. 11 сентябрҙә фестиваль бер нисә проект тәҡдим итә: Милли кейем байрамы, «Өфө-KuraiFest», «Этнотөн» һәм Надежда Бабкинаның «Рәсәй йырҙары» Бөтә Рәсәй фестиваль-марафоны.
Концерт программаһы киске сәғәт 7-нән төнгө 11-гә тиклем бара.
Кисәнең хэдлайнеры – Рәсәйҙең атҡаҙанған артисы Пелагея һәм уның төркөмө.
Фестивалдең матбуғат конференцияһында ойоштороусылар һәм ҡатнашыусылар тулыраҡ мәғлүмәт менән таныштырҙы.
«Евразия йөрәге» фестивале директоры Айҙар Зөбәйҙуллин белдереүенсә, фестиваль концерттарында көсәйтелгән хәүефһеҙлек саралары күрелә.
Халыҡ өс урындан индерелә, уларҙа 28 металлодетектор ҡуйыла.
Тамашасыларҙың битлек кейеү-кеймәүен 50 махсус хеҙмәткәр күҙәтә.
«Евразия йөрәге»нә Удмурт Республикаһынан популяр фольклор төркөмө, «Евровидение-2012»  конкурсында ҡатнашҡан «Буран ауылы инәйҙәре» саҡырылған.
Фестиваль ҡунаҡтарының береһе — Тыва Республикаһынан «Хоомей бит» төркөмө —  Бөтә Рәсәй һәм музыка фестивалдәрендә ҡатнашыусылар.
Коллектив Фольклориадаға саҡырылған булған, сара бер йылға күсерелгәс, «Евразия йөрәге»нә килгәндәр.
«Былтыр Өфөлә «Мосафир» этно-форумында булдыҡ.
Беҙҙең коллективҡа өс йыл.
Миссиябыҙҙы үҙебеҙҙең традицион музыканы киләһе быуынға тапшырыуҙа күрәбеҙ», – ти төркөмдөң солисы Ай-Хаан Ооржак.
Этнотөндә шулай уҡ «Арғымаҡ» төркөмө, «Zainetdin» этно-шоу проекты, «Бишбармаҡ» оркестры, Азат Биксурин, Башҡортостан Республикаһының Милли халыҡ уйын ҡоралдары оркестры һәм башҡа артистар ҡатнаша.
«Евразия йөрәге» халыҡ-ара сәнғәт фестивале 2016 йылдан алып уҙғарыла.
2019 йыл йомғаҡтары буйынса ул Рәсәйҙең иң яҡшы 10 фестивале иҫәбенә инде.
Дүрт йыл эсендә тамашасылар һаны 500 меңдән артып китте, тотош донъяла тағы 2 миллиондан ашыу кеше фестивалде онлайн күҙәтте.
Фестивалдән тура трансляция БСТ телеканалында һәм сараның сайтында алып барыла.
Республикала йәшәү минимумының уртаса күләме 10 015 һум кимәлендә раҫланды
Башҡортостанда 2020 йылдың II кварталы өсөн йәшәү минимумының уртаса күләме раҫланды.
Республика хөкүмәте ҡарарына ярашлы, йән башына йәшәү минимумының уртаса күләме — 10 015 һум.
Халыҡтың төп социаль-демографик төркөмдәре өсөн йәшәү минимумы түбәндәгесә билдәләнде: эшкә һәләтле халыҡҡа — 10 641 һум, пенсионерҙарға — 8 155 һум, балаларға — 10 077 һум.
Хәтерегеҙгә төшөрәбеҙ, йәшәү минимумы дәүмәле квартал һайын ҡулланыу кәрзине һәм Федераль дәүләт статистика хеҙмәте республика буйынса территориаль органының аҙыҡ-түлеккә, башҡа тауарҙарға, хеҙмәттәргә ҡулланыу хаҡтары кимәле тураһындағы мәғлүмәттәре нигеҙендә билдәләнә.
Башҡортостанда йәштәр клубтары, түңәрәктәр, секциялар һәм үҙәктәр үҙ эшен башлай
15 сентябрҙән Башҡортостанда йәштәр клубтары, түңәрәктәр, секциялар һәм үҙәктәр үҙ эшен башлай.
Республика башлығы Радий Хәбиров COVID-2019 таралыу хәүефенә бәйле Башҡортостан биләмәһендә «Юғары әҙерлек» режимын индереү тураһында указға үҙгәрештәр индерҙе.
Рәсәй футбол Премьер-лигаһы, Континенталь хоккей лигаһы һәм Рәсәй чемпионаттарының башҡа уйындарын санитар-эпидемиологик талаптарҙы теүәл үтәгәндә генә уҙғарырға рөхсәт ителә. Төп шарт – тамашасылар трибунаһының 50 проценты ғына тулы булырға тейеш.
18 йәше тулған спортсылар өсөн Рәсәй Федерацияһы Спорт министрлығының төбәк-ара, Бөтә Рәсәй һәм халыҡ-ара ярыштарҙың берҙәм календар планына индерелгән рәсми физкультура һәм спорт саралары үткәрелә башлай. Шулай уҡ санитар-эпидемиологик талаптарҙы теүәл үтәү мөһим, тамашасылар трибунаһының яртыһы ғына тулы булырға тейеш.
Әлшәй районында бассейнлы тәүге физкультура-һауыҡтырыу комплексы асылды
Башҡортостандың Әлшәй районы Раевка ауылында бассейнлы яңы физкультура-һауыҡтырыу комплексы асылды.
Был районда бассейнлы физкультура-һауыҡтырыу комплексы 2018 йылдың көҙөндә һалына башлағайны. Уның хаҡы – 150 миллион һум самаһы.
Раевкала спорт комплексы Республика адреслы инвестиция программаһын ғәмәлгә ашырыу һөҙөмтәһендә төҙөлгән.
Комплекстың дөйөм майҙаны – 3 мең квадрат метрҙан ашыу.
Бинала 25 метр оҙонлоҡтағы дүрт юллыҡ бассейн, спорт залы, тренерҙар, кейенеү бүлмәләре, шулай уҡ ярҙамсы биналар урынлашҡан.
Яңы физкультура-һауыҡтырыу комплексы һаулыҡ мөмкинлектәре сикле граждандар өсөн дә асыҡ.
Улар өсөн бында бассейнға гидравлик күтәргес, пандустар ҡуйылған.
Раевкала беренсе, ләкин бассейнһыҙ физкультура-һауыҡтырыу комплексы 2005 йылда асылған, хәҙер унда урындағы балалар-үҫмерҙәр спорт мәктәбе тәрбиәләнеүселәре шөғөлләнә.
Башҡортостанда ике үҫмерҙе эҙләйҙәр: улар туғандарына шылтыратып, ярҙам һорарға өлгөргән
Фото: Балаларҙы эҙләү - Өфө
Башҡортостанда икенсе тәүлек инде ике үҫмерҙе эҙләйҙәр.
13 йәшлек Любовь Крашенинникова менән 12 йәшлек Данил Глимянов 10 сентябрҙә Иглин районы Ҡыҙыл шишмә ауылынан сығып киткән.
Кисен ҡотҡарыусыларға балаларҙың юғалыуы хаҡында мәғлүмәт килгән.
Республиканың Ғәҙәттән тыш хәлдәр буйынса дәүләт комитеты вәкилдәре белдереүенсә, дуҫтар Өфөнән Иглингә электричка менән килгән, шунан улар урманға ингән дә ғәйеп булған.
«Үҫмерҙәр үҙҙәре ярҙам һорап мөрәжәғәт иткән, трассанан алыҫ түгел батҡыл урында булыуҙары тураһында әйткән.
Ҡыҙғанысҡа ҡаршы, балаларҙың телефон зарядкаһы махсус хеҙмәттәргә шылтыратыу өсөн генә еткән», — тип белдерҙеләр ведомствола.
Әле үҫмерҙәр юғалған урында кинологтар, ҡотҡарыусылар, ирекмәндәр, полицейскийҙар һәм Ғәҙәттән тыш хәлдәр министрлығы хеҙмәткәрҙәре эшләй.
Любовь Крашенинникованың билдәләре: буйы 157 сантиметр, тығыҙ тәнле, ҡара сәсле, йәшел күҙле.
Аҡ блузка, ҡара салбар, күк кроссовка кейгән.
Данил Глимяновтың билдәләре: буйы 160 сантиметр, уртаса кәүҙәле, ҡыҫҡа аҡһыл һары сәсле, күҙҙәре йәшкелт-һоро.
Юғалған балаларҙы күргән йәки уларҙың ҡайҙа икәнлеген белгәндәрҙән полицияға йәки ирекмәндәргә шылтыратыуҙарын һорайҙар: 8-927-969-89-19, 02 (кеҫә телефонынан 102), 8-800-700-54-52.
Силәбелә башҡорт ҡыҙҙарының «Һылыуҡай – 2020» матурлыҡ конкурсына кастинг уҙҙы
Силәбелә башҡорт ҡыҙҙары араһында «Һылыуҡай – 2020» матурлыҡ конкурсына кастинг уҙҙы.
Силәбелә бындай байрам тәүгә ойошторола.
Еңеүсегә төп бүләк – башҡорт ҡыҙҙарының «Һылыуҡай-2020» Бөтә Рәсәй конкурсының финалында үҙ көсөн һынап ҡарау мөмкинлеге.
Конкурстың төп үҙенсәлеге — йәштәрҙең милли мәҙәниәткә һәм йолаларға ҡыҙыҡһыныуын арттырыу, башҡорт телен белеү.
Ҡатнашыусылар үҙҙәре менән таныштырыуҙан тыш, жюри ағзаларының һорауҙарына яуап бирергә тейеш ине. Гүзәллек конкурстарындағы ғәҙәти дефиле һәм ижади конкурс та ойошторолдо.
Кастингта 17 ҡыҙ ҡатнашты.
Таж эйәһе һәм «Һылыуҡай-2020» Бөтә Рәсәй башҡорт һылыуҡайҙары конкурсының тәүге финалсыһы — Силәбенән Аймара Нафиҡова.
Ул Силәбе өлкәһе исеменән конкурстың финалында ҡатнаша.
Беренсе урында – Юлиә Абайдуллина, икенсе урында — Элина Сибәғәтуллина, өсөнсөлә иһә Ләйсән Солтанова.
Финал 3 декабрҙә Өфөлә уҙғарыла.
Еңеүсегә төп бүләк – автомобиль.
Кастингтар графигы:
12 сентябрь – Екатеринбург ҡалаһы;
13 сентябрь – Пермь ҡалаһы;
18 сентябрь – Ырымбур ҡалаһы;
19 сентябрь – Һамар ҡалаһы;
26 сентябрь – төньяҡ-көнсығыш зона (Балаҡатай, Дыуан, Ҡыйғы, Мәсетле, Салауат райондары).
Үткәреү урыны: Мәсетле районы, Оло Ыҡтамаҡ ауылы.
Радий Хәбиров шахмат уйынында Баймаҡтың 12 йәшлек уҡыусыһынан еңелде
Республика башлығы Радий Хәбиров шахмат уйынында Баймаҡтан алтынсы класс уҡыусыһы Искәндәр Фәйезовтан еңелде.
12 йәшлек Искәндәрҙең ошо спорт төрөндә еңеүҙәре бик күп.
Үҙенең йәш төркөмөндә ул Башҡортостан һәм Рәсәй чемпионы булып тора.
«Унан еңелеү оят түгел, — тип яҙҙы республика етәксеһе социаль селтәрҙә.
— 15 йыллап шахматты ҡулыма алғаным юҡ ине.
Нисек уйнарға кәрәклеген иҫемә төшөрөрмөн һәм еңермен тип уйлағайным, Искәндәр миңә мөмкинлек ҡалдырманы».
Йыл һайын республикала уртаса 2,5 мең кешегә «алкоголизм» диагнозы ҡуйыла
11 сентябрҙә Рәсәйҙә Айыҡлыҡ көнө билдәләнә.
Башстат Башҡортостандың Һаулыҡ һаҡлау министрлығы мәғлүмәттәре буйынса аналитика әҙерләне.
Йыл һайын республикала уртаса 2,5 мең кешегә «алкоголизм» диагнозы ҡуйыла. 2019 йылда спиртлы эсемлектәр менән мауығыуға бәйле сәбәптәрҙән 519 ир-егет һәм 225 ҡатын-ҡыҙ (бөтәһе 744 кеше) яҡты донъя менән хушлашҡан, уларҙың уртаса йәше – 51.
Сәбәптәр араһында айырыуса алкоголь кардиомиопатияһы (390 осраҡ) һәм алкоголь менән ағыуланыу (190) киң таралған.
Алкоголизмдан үлем 100 мең кешегә 18,4 осраҡ тәшкил итә. Быны инфекция (22,2), үҙ-үҙеңә ҡул һалыу (18,2), транспортта бәхетһеҙ осраҡтарҙың бөтә төрҙәре (12,7) менән сағыштырырға мөмкин.
Ҡала халҡының алкоголдән үлем коэффициенты 100 мең кешегә – 12, ауылда иһә 29 осраҡ тәшкил иткән.
2019 йылдың аҙағына 27,5 мең ир-егет һәм 8,5 мең ҡатын-ҡыҙ «алкоголизм» йәки «алкоголь психозы» диагнозы менән наркодиспансерҙарҙа иҫәптә торған.
Һуңғы биш йылда 5,6 мең кеше иҫәптән төшөрөлгән.
Ял көндәрендә Башҡортостанда һауа торошо ниндәй була – фараз
Алдағы өс көндә Башҡортостанда һауа торошо әллә ни үҙгәрмәй, тип белдерҙе республика синоптиктары.
Башгидромет мәғлүмәттәре буйынса, йома аяҙлы-болотло була.
Көндөҙ урыны менән ҡыҫҡа ваҡытлы ямғыр яуа.
Ел көньяҡ-көнбайыштан секундына 5-10 метр, көндөҙ урыны менән секундына 18 метрға тиклем.
Һауа температураһы көндөҙ — 13-18, көньяҡта 23 градусҡаса йылы.
Шәмбе урыны менән ҡыҫҡа ваҡытлы ямғыр яуыуы көтөлә.
Ел көньяҡ-көнбайыштан, төньяҡ-көнбайыштан талғын.
Һауа температураһы төндә — 4-9, көндөҙ 15-20 градус йылы.
Йәкшәмбе Башҡортостанда башлыса яуым-төшөмһөҙ.
Ел төньяҡ-көнбайыштан, көнбайыштан талғын.
Һауа температураһы төндә — 3-8, көндөҙ 16-21 градус.
Республикала тыныс һунар яратыусылар гигант бәшмәк тапҡан
Башҡортостандың Салауат районы Комсомол ауылы янында тыныс һунар яратыусылар урманда ҙур бәшмәккә тап булған.
«Салауат ерендә» баҫмаһы хәбәр итеүенсә, ҙур һаңғырау бәшмәкте ошо ауылда йәшәгән Гөлгөнә һәм Илдар Ғәлиуллиндар тапҡан.
Үлсәү уның 3 килограмдан саҡ ҡына ашыуыраҡ икәнен күрһәткән.
Ғәлиуллиндар үҙҙәренең табышын әсәһенә бүләк иткән, ул бәшмәктән тәмле ризыҡ бешереп, күрше-тирәне һыйлаған.
Бынан алда Башҡортостандың Баймаҡ районында ла ат башындай ашарға яраҡлы бәшмәк тапҡайнылар.
«Табыш» хужалары ҙур бәшмәкте бүлеп, ҡурҙаҡ бешергән.
Был ризыҡ 20 кешене ашатырға еткән.
Башҡортостанда COVID-19 һәм пневмония йоҡтороусыларҙың үҫеше тотороҡло ҡала
Башҡортостанда COVID-19 һәм пневмония йоҡтороусыларҙың үҫеше тотороҡло ҡала – көн һайын 30-ға яҡын йәки унан күберәк.
Һуңғы тәүлектә республикала яңы коронавирус инфекцияһы менән ауырыуҙың 30 осрағы теркәлгән, тип хәбәр иттеләр республика Һаулыҡ һаҡлау министрлығынан.
Ведомство мәғлүмәттәре буйынса, бөгөнгә 32 сирле – стационарҙа (икәүһе ауыр хәлдә), 494-е амбулатор шарттарҙа дауалана.
Тәүлек эсендә 52 пациент һауыҡҡан, пандемия башланғандан алып 7 666 кеше дауахананан сығарылған.
Коронавирустан вафат булыуҙың яңы осраҡтары теркәлмәгән.
Мәрхүмдәр – 31 кеше.
Республикаға өсөнсө балаға пособие түләү өсөн өҫтәмә бюджет траншы бүленә
2020 йылда Башҡортостанға өсөнсө һәм артабанғы балалары тыуған ғаиләләргә пособие түләү өсөн өҫтәмә бюджет траншы бирелә. 11 сентябрҙә Рәсәй премьер-министры Михаил Мишустин түләү өсөн йәнә 1,73 миллиард һум бүлеү тураһында бойороҡҡа ҡул ҡуйҙы.
Был хаҡта йәкшәмбе хөкүмәттең матбуғат хеҙмәте хәбәр итте .
«Өсөнсө бала тыуғанда айлыҡ түләүҙәргә тағы 1,73 миллиард һум йүнәлтелә.
Ошо хаҡтағы бойороҡҡа хөкүмәт рәйесе Михаил Мишустин ҡул ҡуйҙы.
Аҡса һигеҙ төбәк араһында бүленә.
Улар иҫәбендә – Башҡортостан, Төньяҡ Осетия – Алания, Удмурт, Сыуаш республикалары, Иркустк, Ленинград һәм Сахалин өлкәләре, шулай уҡ Чукотка автономиялы округы», — тиелә хәбәрҙә.
Билдәләнеүенсә, беренсе ярты йыллыҡ йомғаҡтары буйынса алыусылар һаны тураһында мәғлүмәттәр яңыртылыуға бәйле өҫтәмә финанслау талап ителде.
2020 йылда ошо маҡсатҡа бөтәһе 47,58 миллиард һум резервта ҡалдырылды.
Шуларҙың 1,94 миллиард һумы Башҡортостанға бүленә.
Хәтерегеҙгә төшөрәбеҙ, ил буйынса ошондай пособиеның уртаса дәүмәле – 10,4 мең һум самаһы.
Ул ай һайын, балаға өс йәш тулғансы түләнә һәм өсөнсөгә генә түгел, артабанғы балаларға ла ҡағыла.
Рәсәйҙә бындай түләү социаль ярҙамға мохтаж 517 ғаиләгә тәғәйенләнә.
Томан, ямғыр һәм көслө ел: Башҡортостандың Ғәҙәттән тыш хәлдәр министрлығы һауа торошоноң боҙолоуы хаҡында хәбәр итә
Башҡортостандың Ғәҙәттән тыш хәлдәр министрлығы республикала йәшәүселәрҙе елдең көсәйеүе тураһында иҫкәртә.
Синоптиктар мәғлүмәте буйынса, 15 сентябрҙә көндөҙ елдең секундына 20 метр тиҙлектә иҫеүе фаразлана.
Был көндө болотло һауа торошо көтөлә.
Ваҡыты менән ямғыр.
Ел көнбайыштан, төньяҡ-көнбайыштан секундына 9-14 метр, көндөҙ урыны менән 15-20 метрға етеүе ихтимал.
Һауа температураһы төндә +4, +9, көндөҙ +10, +15 градус.
Автомобиль юлдарының айырым участкаларында ямғырҙа 1-2 саҡрымдан күреү мөмкинлегенең кәмеүе, төндә һәм иртән урыны менән 500 метрҙан күреү мөмкинлеге менән томан.
Бофорт шкалаһы буйынса, елдең секундына 17-20 метрға етеүе – дауыл.
Көслө иҫкәндә ағастарҙың ботаҡтары һына.
Бындай һауа торошо йылға транспорты төрҙәре өсөн хәүефле.
Күренекле татар йырсыһы, яҡташыбыҙ Хәмдүнә Тимерғәлиева вафат
Ҡазанда Татарстандың халыҡ артисы, яҡташыбыҙ Хәмдүнә Тимерғәлиева 72-се йәшендә вафат булды.
«Татар-информ» хәбәр итеүенсә, йырсыны репетицияға алып барырға тип баҡсаһына килгән коллегаһы уның вафат булыуын күргән.
Билдәле булыуынса, 2020 йылдың башында йырсы инсульт кисергәйне, шул ваҡытта ул комала ятты.
Татар эстрадаһының легендар йырсыһы 1949 йылдың 24 майында Башҡортостан Республикаһы Борай районының Ҡотлояр ауылында тыуған.
1970 йылда Башҡорт республика мәҙәни-ағартыу училищеһын тамамлаған.
1976 йылда Ғ.Туҡай исемендәге Татар дәүләт филармонияһында эшләп йөрөй, концерт бригадаһында эстрада бүлеге солисы була, танылған сәхнә оҫталары  – Татарстан Республикаһының атҡаҙанған артисы Ғ.Рәхимғоловтың, Рәсәйҙең һәм Татарстандың халыҡ артисы И.Шакировтың ижади коллективтарында эшләй.
Һуңынан йырсы үҙенең эстрада коллективын ойоштора һәм оҙаҡ йылдар тотош СССР-ҙа, сит илдәрҙә сығыш яһай.
Йырсының репертуарында 1000-ләп йыр бар, ул талантлы һәм билдәле композиторҙар, авторҙар, башҡарыусылар менән хеҙмәттәшлек итте.
Боронғо татар һәм башҡорт халыҡ, автор йырҙарын тәүге профессиональ башҡарыусы булды.
Артист менән хушлашыу урыны һәм ваҡыты тураһында мәғлүмәт әлегә юҡ.
«Башинформ» агентлығы мәрхүмәнең туғандарының һәм яҡындарының ауыр ҡайғыһын уртаҡлаша.
Өфө вице-мэры Башҡортостан Дәүләт Йыйылышы депутаттарын өҫтәмә һайлауҙа еңеп сыҡты
Башҡортостанда алтынсы саҡырылыш Дәүләт Йыйылышы депутаттарын һайлауҙа, яҡынса мәғлүмәттәр буйынса, һайлаусыларҙың күпселеге «Берҙәм Рәсәй» партияһы вәкилдәре Салауат Хөсәйенов һәм Флүр Уразмәтов өсөн тауыш бирҙе.
Башҡортостан Республикаһы Дәүләт Йыйылышы рәйесе Константин Толкачев һүҙҙәренсә, аҙаҡҡы һөҙөмтәләр иғлан ителмәгән әле, ләкин яҡынса мәғлүмәттәр уларҙың еңеүенә шик ҡалдырмай.
«Улар парламентҡа «Берҙәм Рәсәй»ҙән тәҡдим ителде.
Һайланған депутаттарҙы ышаныслы еңеүҙәре менән ҡотлайым.
Республикала уларҙы тәжрибәле хужалыҡ итеүселәр һәм идара хеҙмәткәрҙәре тип беләләр.
Ҙур һөнәри тәжрибә уларға парламент эшмәкәрлегендә кәрәк булыр тип ышанам», — тип билдәләне Константин Толкачев.
Өфө вице-мэры Салауат Хөсәйенов Дәүләт Йыйылышына – 14-се Новиковка һайлау округынан (ул өфөләрҙең мәнфәғәтен яҡлай), ә Флүр Уразмәтов – 35-се Металлургия һайлау округынан үтте (Белорет һәм Белорет районы).
Улар парламентта вәкәләттәрен ваҡытынан алда һалған Александр Дегтев һәм Иван Лавренов урынына ҡала.
Башҡортостанда һәүәҫкәр һунарҙы махсус хужалыҡтарға күсерергә йыйыналар
Башҡортостанда һунар итеүҙең яңы төрө индерелә, тип хәбәр иттеләр республика Дәүләт Йыйылышының матбуғат хеҙмәтенән.
Тиҙҙән Башҡортостан парламенты депутаттары һунар һәм йәнлектәр донъяһы тураһында республика закондарына үҙгәрештәр ҡабул итергә йыйына.
Республика ҡануниәтендәге яңылыҡтар ярым иреклешарттарҙа һәм яһалма булдырылған йәшәү мөхитендә тотолған йәнлектәргә ҡарата һәүәҫкәр һәм спорт һунарын көйләү менән бәйле.
Закон проекты һунарсылыҡ хужалыҡтарында ҡырағай йәнлектәрҙе үрсетеүҙе, һунар алып барылған махсус биләмәләрҙә уларҙың һанын тергеҙеүҙе күҙ уңында тота.
«Был тәбиғи йәшәү мөхитендәге йәнлектәр һанында ыңғай сағылыш табырға тейеш, — тип белдерҙе Башҡортостан парламенты спикеры Константин Толкачев.
— Бынан тыш, бындай ҡараш халыҡ араһында һунарҙың осраҡлы шаһиттарына һәм бәхетһеҙ осраҡтар мөмкинлегенә юл ҡуймай».
Дәүләт Йыйылышында билдәләүҙәренсә, йәшәйештән һунарсылыҡ кеүек хужалыҡ тармағын тулыһынса алып ташлап булмай.
Шуға күрә уны кешелеклерәк, хәүефһеҙерәк итергә, ҡырағай хайуандар популяцияһына уның кире йоғонтоһон кәметергә кәрәк.
Үҫешкән илдәрҙә ошондай һунар итеү системаһы күптән уңышлы файҙаланыла.
Улар араһында – Германия, Швейцария, Италия, Бөйөк Британия.
«Беҙҙә был тәжрибә яңыраҡ ҡына популярлыҡ яулай башланы.
Йәнлектәр үрсетеү менән шөғөлләнгән һунарсылыҡ хужалыҡтары брлыҡҡа килә, ләкин хоҡуҡи яҡтан билдәһеҙлек уларҙың эшенә ҡамасаулай, республикабыҙҙа ҡабул итеүгә тәҡдим ителгән закон проекты уны бөтөрөүгә йүнәлтелгән», — тип өҫтәне Толкачев.
«Башинформ» хәбәр иткәнсә, 1 сентябрҙән Башҡортостанда һунар итеүҙең яңғы ҡағиҙәләре ғәмәлгә инде.
Республика башлығы Радий Хәбиров тейешле бойороҡҡа ҡул ҡуйҙы.
«Йәшлек» гәзите Булат Солтангәрәев исемендәге конкурсҡа йомғаҡ яһаны
Быйыл Булат Солтангәрәев исемендәге конкурс Башҡортостан Республикаһы башлығының гражданлыҡ йәмғиәтен үҫтереүгә йүнәлтелгән грантына Журналистар союзы менән берлектә уҙғарыла.
Баймаҡ, Сибай, Күмертау ҡалаларында, Мәләүез, Баймаҡ, Хәйбулла, Көйөргәҙе, Әбйәлил, Белорет райондарында ижади осрашыуҙар ойошторолдо.
Телефильм әҙерләнә, шулай уҡ элекке йылдарҙағы еңеүселәрҙең эштәре менән китап баҫылып сығырға тейеш.
2020 йылда беренсе премияны Бөрйән районы Байназар ауылынан ун беренсе класс уҡыусыһы Зилиә Буранбаева яуланы.
Ул үҙенең шиғырҙарында башҡорт теле, халыҡ һәм йәштәр проблемаларын ҡуҙғатты, уларҙы хәл итеү юлдарын тәҡдим итте һәм киләсәккә пландары менән уртаҡлашты.
«Йәшлек» гәзите редакцияһы хеҙмәткәрҙәре конкурстың әүҙем ҡатнашыусыларын бүләкләү өсөн республика райондарына сыҡты.
Байназар ауылында гәзиттең баш мөхәррире Артур Дәүләтбәков һәм Булаттың атаһы, Башҡортостан Республикаһының атҡаҙанған юрисы Әмир Солтанморатов Зилиә Буранбаеваға — беренсе, уның класташы Сәлимә Дәүләтшинаға өсөнсө премияны тапшырҙы.
Был көндө башҡа лауреаттар һәм номинанттар ҙа дипломдар, аҡсалата приздар, иҫтәлекле бүләктәр менән баһаланды.
Булат Солтангәрәев исемендәге журналистарҙың эштәре менән ижади конкурс 2019 йылдың көҙөндә иғлан ителде.
Маҡсаты – йәштәрҙе илһөйәрлек рухында тәрбиәләү, шәхесте төрлө яҡлап үҫтереү, шулай уҡ ижадта әүҙем, уҡыуҙа һәм йәмәғәт эштәрендә алдынғы йәштәрҙе асыҡлау, уларға ярҙам итеү.
«Конкурста ҡатнашыу өсөн мәктәп уҡыусылары, техникум һәм колледж студенттары үҙҙәренең эштәрен ебәргән.
Яҙыусы һәм әҙәбиәт белгесе, БДУ профессоры Тимерғәле Килмөхәмәтов рәйеслегендәге жюри төрлө темаға арналған бик күп эштәрҙе ҡараны.
Гәзит биттәрендә һәм социаль селтәрҙәрҙә 30-ҙан ашыу эш баҫылып сыҡты», — тип хәбәр итте «Башинформ» агентлығына конкурстың кураторы Айбулат Ишназаров.
Булат Солтангәрәев Өфө ҡалаһы Киров районының 3-сө гимназияһында сығарылыш класында уҡып йөрөгән.
Ул белемле,тәрбиәле, илһөйәр булған, олимпиадаларҙа, конкурстарҙа, конференцияларҙа әүҙем ҡатнашып, еңеү яулаған.
Уның ғүмере 2011 йылдың 22 майында автоһәләкәттә фажиғәле өҙөлгән.
Республикала башҡорт милли кейемен тегеүгә арналған «Тамға» конкурсы ойошторола
Башҡортостанда башҡорт милли кейемен тегеүгә арналған «Тамға» халыҡ-ара конкурсы ойошторола.
Был хаҡта Башҡортостан Республикаһының мәҙәниәт министры Әминә Шафиҡова «Халыҡтың үҙенсәлекле мәҙәниәтенең сағылышы булараҡ милли кейем» түңәрәк өҫтәлендә хәбәр итте.
Форум Башҡортостан Республикаһында Милли кейем көнөн билдәләү барышында уҙҙы.
Конкурстың маҡсаты — халыҡ традицияларын һаҡлау һәм башҡорт миллли кейеменә ҡыҙыҡһыныу тәрбиәләү.
Конкурс «Башҡорт милли кейеме» брендын булдырыу, башҡорт милли кейемен тегеү өлкәһендәге һәләтле оҫталарҙы асыҡлау һәм ярҙам күрһәтеү, халыҡта башҡорттарҙың милли кейеме традицияларын өйрәнеүгә, һаҡлауға һәм үҫтереүгә ҡыҙыҡһыныуын арттырыу талаптарына яуап бирә.
Сараны йыл да уҙғарыу күҙ уңында тотола.
Унда биш номинация була, уларҙа 18 йәштән өлкән оҫталар, костюмдар буйынса рәссамдар, башҡорт милли кейеме дизайнерҙары ҡатнаша.
Тәүге конкурсҡа йомғаҡ 14 декабрҙә Башҡорт теле көнөндә яһала.
Өфөлә балалар баҡсаларына, мәктәптәргә һәм дауаханаларға йылылыҡ бирелә башланы
Өфөлә бөгөндән башлап балалар баҡсаларына, мәктәптәргә һәм медицина учреждениеларына йылылыҡ бирелә башланы, тип хәбәр итте баш ҡала хакимиәте башлығы Өлфәт Мостафин мэрияла уҙған оператив кәңәшмәлә.
Социаль объекттарҙа йылытыу миҙгелен башлау тураһында тейешле ҡарарға ҡул ҡуйылған да инде.
«Быйыл йылытыу миҙгелен һауа шарттары арҡаһында ваҡытынан алдараҡ башлайбыҙ.
Синоптиктар әлегә «әбейҙәр сыуағы» вәғәҙәләмәй, беҙ ҙә көтә алмайбыҙ.
Беҙгә балалар һәм уҡыусылар араһында сирҙең таралыуына юл ҡуймау мөһим», — тине Мостафин.
Өфөнөң Йәшәү эшмәкәрлеген тәьмин итеү идаралығы етәксеһе Антон Тристан әйтеүенсә, ҡаланың ресурс менән тәьмин итеү ойошмаларына йылылыҡ биреү тураһында 49 ғариза килгән, шуларҙың 26-һы – балалар баҡсаларынан, 16-һы – мәктәптәрҙән, етәүһе – медицина учреждениеларынан.
Ошо объекттарҙы йылытыу буйынса эш башланған.
Өлфәт Мостафин һүҙҙәренсә, 22 сентябргә тиклем йорттарға ла йылы бирә башларға кәрәк.
Бәлки, алдараҡ та бирерҙәр.
Бөгөн республика хөкүмәтендә уҙған оператив кәңәшмәлә 21 сентябрҙә Башҡортостанда йылытыу миҙгеленең башланыуы хаҡында белдерҙеләр.
Борай районы башлығы вазифаһын ҡалдыра
Башҡортостандың Борай районы башлығы Рөстәм Исхаҡов вазифаһын ҡалдыра.
Был хаҡта ул 15 сентябрҙә «Бәйләнештә»ге сәхифәһендә хәбәр итте һәм борайҙарға ярҙамдары, берлектәге эш өсөн рәхмәт әйтте.
«Мин Борай районы хакимиәте башлығы вазифаһында һөнәри эшмәкәрлегемде тамамлайым, — тип яҙҙы Рөстәм Исхаҡов.
— Һәр ваҡыт намыҫлы, һөҙөмтәле эшләргә тырыштым, эшемде яраттым һәм уның менән ғорурландым».
Урындағы муниципалитетта ла был мәғлүмәтте раҫланылар, уның был ҡарарҙы яңы вазифаға күсеүе менән бәйле ҡабул итеүен билдәләнеләр, ләкин ниндәй икәнен аныҡлап әйтмәнеләр.
Ә социаль селтәрҙә уның китеүен һуңғы көндәрҙә федераль телеканалдарҙың береһендәге яңылыҡтарҙа күрһәтелгән видеояҙма менән бәйләйҙәр.
Радий Хәбиров БСК менеджментына: Беҙ ярҙам итергә әҙер, әйҙәгеҙ, артабан бергә эшләйек
Башҡортостан башлығы Радий Хәбиров бөгөн Өфөлә асылған «Газ. Нефть. Технологиялар» күргәҙмәһен ҡараған саҡта Башҡортостан сода компанияһы экспозицияһында предприятиеның менеджменты менән аралашты.
БСК-ның генераль директоры Эдуард Давыдов һүҙҙәренсә, компания Шахтауҙың нигеҙ соҡоронан һыу ҡатламы дәрәжәһенән түбәндәрәк сеймалды хәүефһеҙ сығарырға мөмкинлек биргән саралар комплексын әҙерләй.
«Хәҙер беҙ ундағы һыуҙы нисек таҙартырға, ҡайҙа ағыҙырға, ниндәй варианттар һәм эҙемтәләр булырға мөмкин икәнен ҡарайбыҙ.
Уларҙы әҙерләгәндән һуң беҙҙең ҡарарҙар һеҙгә тапшырылыр», — тине Давыдов республика башлығы менән аралашҡан ваҡытта.
Радий Хәбиров сеймал проблемаһын хәл итеүҙән тыш, экологик мәсьәләләр, эш урындарын һаҡлап ҡалыу тураһында етди уйларға кәрәклегенә иғтибар итте.
Республика башлығы предприятиелағы хеҙмәт хаҡы кимәле менән ҡыҙыҡһынды.
Генераль директор һүҙҙәренсә, уртаса эш хаҡы 44 мең һум тәшкил итә, штатта 8 700 кеше эшләй.
«Беҙ һеҙгә ярҙам итер гәәҙер, әйҙәгеҙ, артабан бергә эшләйек», — тине Радий Хәбиров.
Башҡортостанда 287 мең кеше гриптан прививка яһатҡан
Башҡортостанда 287 меңгә яҡын кеше грипҡа ҡаршы прививка эшләткән, тип белдерҙе республиканың Һаулыҡ һаҡлау министрлығы башлығы Максим Забелин хөкүмәттәге оператив кәңәшмәлә.
Министр әйтеүенсә, быйыл республикала бөтәһе 2 миллион кешегә прививка яһау планлаштырыла.
516 мең миҡдарҙағы вакцинаның беренсе партияһын 25 сентябргә тамамлау көтөлә.
«Вакцинаны икенсе тапҡыр килтереүҙәрен көтәбеҙ», — тип өҫтәне Һаулыҡ һаҡлау министрлығы етәксеһе.
Прививка балаларға 6 айҙан башлап, уҡыусыларға, студенттарға, шул иҫәптән медиктарға, торлаҡ-коммуналь хужалыҡ, транспорт, мәғариф хеҙмәткәрҙәренә, 60 йәштән ололарға, йөклө ҡатын-ҡыҙҙарға яһалырға тейеш.
Вакцинация гриптан иң яҡшы һаҡланыу сараһы булып иҫәпләнә.
Ләкин иҫкәртеү һәм шәхси гигиена сараларын да үтәргә кәрәк.
Ошондай ябай иҫкәртеү саралары иҫәбендә – А, В, С һәм Д витаминдарын ҡабул итеү, елләтеү, бина эсен еүеш сепрәк менән һөртөп тороу, дөрөҫ туҡланыу һәм йоҡлау режимы, шулай уҡ спорт менән шөғөлләнеү.
Республикала 8 254 кешелә COVID-19 асыҡланған
Һуңғы тәүлектә Башҡортостанда коронавирус йоҡтороуҙың 31 осрағы теркәлгән, тип хәбәр итте республиканың һаулыҡ һаҡлау министры Максим Забелин бөгөн хөкүмәттәге оператив кәңәшмәлә.
Пандемия башланғандан алып Башҡортостанда бөтәһе 8 254 COVID-19 осрағы раҫланған.
Бөгөнгә яңы коронавирус инфекцияһын йоҡторған 31 пациент стационарҙа дауалана, уларҙың икәүһе – ауыр хәлдә.
«7 722 кеше дауахананан сығарылған, уларҙың 56-һы – һуңғы тәүлектә, аҙнаһына – 541 кеше. Беҙҙә сирлеләрҙең дөйөм һанынан 93,5 проценттан ашыуы һауыҡҡан да инде, — тине Забелин.
— Тәүлек эсендә коронавирустан вафат булыу осрағы юҡ.
Мәрхүмдәр һаны элеккесә 31 кеше тәшкил итә».
Башҡортостанда эш миҙгеле башланыу менән «Алға» картаһын файҙаланыу 17% артҡан
Өфөлә «Башавтотранс» дәүләт ташыусыһы автопаркы көҙ көнө, эш миҙгеле башланыу менән, йәйгә ҡарағанда 42% — 278-ҙән 409 автобусҡа тиклем артҡан.
Рейстар һаны ҡыш менән сағыштырғанда 20% күберәк.
Хөкүмәттәге оператив кәңәшмәлә Транспорт һәм юл хужалығы буйынса дәүләт комитеты рәйесе Алан Марзаев ошо турала хәбәр итте.
14 сентябргә 27 август менән сағыштырғанда «Алға» картаһы менән юл йөрөүҙәр һаны 17% артҡан (9 698 барып-ҡайтыу).
Транспорт картаһы буйынса юл хаҡы 20 һум кимәлендә һаҡланған – ҡулаҡса менән түләгәнгә ҡарағанда 8 һумға арзаныраҡ.
Пассажирҙарҙың 41% — карта, уларҙың 30% банк картаһы менән иҫәпләшә.
Республикала 67 уҡытыусыла һәм уҡыусыла коронавирус раҫланған
Башҡортостанда уҡыу йылы башланғандан алып 67 уҡытыусы һәм уҡыусы коронавирус йоҡторған, тип хәбәр итте мәғариф һәм фән министры Айбулат Хажин республика хөкүмәтендәге оператив кәңәшмәлә.
Әле 14 муниципалитеттың 41 мәктәбенән 853 уҡыусы карантинда.
Мәктәпкәсә учреждениеларҙағы айырым төркөмдәр карантинға ебәрелде, дүрт балалар баҡсаһы ябылды.
Урта махсус уҡыу йорттарында инфекция йоҡтороуҙың бер осрағы ла теркәлмәгән, тип өҫтәне министр.
«Иң мөһиме, беҙ тулҡынға ҡаршы тора алдыҡ.
Әлегә мәғариф системаһында сирлеләр күп түгел.
Шуның өсөн мәктәп директорҙарына, медицина инспекторҙарына рәхмәт.
Уларҙың эше тағы бер аҙнаға оҙайтылды.
Ләкин иллюзия булырға тейеш түгел.
Кисә Бөтә донъя һаулыҡ һаҡлау ойошмаһы иң күп сирлеләр һанын теркәне.
Башҡортостанда йылытыу миҙгелен башлау көнө билдәләнде
Башҡортостанда 2020 йылдың 21 сентябре – йылытыу осорон башлауҙың шартлы датаһы.
Фактик дата һауа шарттарына ҡарап билдәләнә.
Был торлаҡ фонды объекттарына ҡағыла.
Ошо хаҡта 15 сентябрҙә Башҡортостан Республикаһы хөкүмәтендәге оператив кәңәшмәлә торлаҡ-коммуналь хужалыҡ министры урынбаҫары Николай Ельников белдерҙе.
Уның һүҙҙәренсә, был ҡарар муниципалитеттарға еткерелгән.
«Социаль объекттарға килгәндә, ағымдағы датаға Благовещен, Бөрйән, Шаран һәм Яңауыл райондарында 39 объект йылытыуға тоташтырылған.
Социаль селтәрҙәрҙә лә халыҡтан тоташтырыуға мөрәжәғәттәр килә.
Район һәм ҡала округтары хакимиәттәре башлыҡтарына бөгөндән башлап социаль объекттар өсөн йылытыу миҙгелен башлау мөмкинлеген ҡарарға кәңәш бирәбеҙ», — тине Николай Ельников.
Ҡайһы бер илдәрҙә икенсе тулҡын башлана», — тине республика башлығы Радий Хәбиров.
2021 йылда әсәлек капиталы беренсе балаға – 483 мең, икенсеһенә 639 мең һумға тиклем арта
Рәсәйҙең Хеҙмәт министрлығында 2021 йылда әсәлек капиталын индексациялау тураһында белдерҙеләр.
Әйтәйек, беренсе балаға түләү 483 882 һум була.
Әгәр ғаилә беренсе балаға әсәлек капиталы алмаған икән, икенсеһенә түләү 639 432 һум тәшкил итә.
Кире осраҡта, икенсе бала тыуған өсөн 155 550 һум бирелергә тейеш.
2021 йылда әсәлек капиталын түләүгә бөтәһе 443,3 миллиард һум планлаштырылған.
Хәтерегеҙгә төшөрәбеҙ, 2020 йылдың 1 мартында Рәсәй президенты Владимир Путин әсәлек капиталы программаһын киңәйтте.
Ул 2026 йылдың аҙағына тиклем оҙайтылды.
Бынан тыш, 2020 йылдың 1 ғинуарынан беренсе балаһы донъяға килгән йәки тәрбиәгә алған ғаиләләргә аҡса түләй башланылар.
Беренсе баланы берҙән-бер тәрбиәгә алыусы тип иҫәпләнгән ир-егеттәр әсәлек капиталына хоҡуҡлы (әгәр тәрбиәгә алыу хаҡында суд ҡарары 2020 йылдың 1 ғинуарынан көсөнә инһә).
Өфөлә шайморатовсылар өсөн мәктәп формаһы булдырылды
Өфөлә шайморатовсылар — Рәсәй Геройы, генерал-майор Миңлеғәле Шайморатов исемендәге класс уҡыусылары өсөн мәктәп формаһы булдырылды.
Уны Башҡортостан Республикаһының «Ағиҙел» башҡорт художество кәсептәре предприятиеһы белгестәре әҙерләне.
Күк төҫтәге форма малайҙар өсөн пинжәк-салбарҙан, ә ҡыҙҙар өсөн пинжәк-юбканан тора.
Пинжәктәр стилләштерелгән башҡорт камзулы нигеҙендә тегелгән.
Хәтерегеҙгә төшөрәбеҙ, Рәми Ғарипов исемендәге 1-се республика башҡорт гимназия-интернатында, Өфөнөң 44-се һәм 162-се «Смарт» полилингваль күп профилле мәктәптәрендә Миңлеғәле Шайморатов исемендәге кластар асылды.
«Шайморатовсылар»ға ҡабул итеү тантанаһы 11 октябрҙә, Республика көнөндә, була.
Шунан һуң уҡыусыларҙы башланғыс хәрби әҙерлек, һыбай йөрөү, уҡтан атыу, йөҙөү һәм көрәш дәрестәре көтә.
Шулай уҡ ошо кластар өсөн «Шайморатов уйындары» үткәрелә.
Уҡыусыларға йыл һайын «Йәш шайморатовсы» почёт билдәһе тапшырыла.
Бынан тыш, был мәктәптәрҙә «Беҙ – шайморатовсылар» хәрби-илһөйәрлек клубтары ойошторолорға тейеш.
16 сентябргә кискә Башҡортостандың бөтә мәктәптәре, балалар баҡсалары һәм дауаханалары йылытыла башлай
Бөгөн кискә республиканың бөтә мәктәптәренә, балалар баҡсаларына һәм дауаханаларына йылы бирелә.
Был хаҡта «Башинформ» агентлығында уҙған матбуғат конференцияһында Башҡортостандың торлаҡ-комуналь хужалыҡ министры урынбаҫары Юрий Палтусов хәбәр итте.
«Республика йылытыу миҙгеленә әҙер. Йылытыу миҙгелен башлау хаҡында ҡарар 15 сентябрҙә ҡабул ителде.
Ғәҙәттәгесә, ул балалар баҡсалары, дауаханалар һәм мәктәптәр өсөн башланды.
15 сентябрҙә киске сәғәт 6-ға ошондай объекттарҙың өстән ике өлөшө йылы менән тәьмин ителде.
Эш дауам итә.
Бөгөн кискә уларҙың барыһына ла йылы бирелер тип иҫәп тотабыҙ», — тип белдерҙе Юрий Палтусов һәм республикала 1,5 меңдән ашыу ҡаҙанлыҡтың ҡышҡа әҙер булыуын өҫтәне.
«Башинформ» хәбәр иткәнсә , һауа шарттарына бәйле Башҡортостанда йылытыу миҙгеле ғәҙәттәгенән алдараҡ башланды.
Башҡортостанда 20 кеше бәшмәк менән ағыуланған: Роспотребнадзор
2020 йылдың һигеҙ айында республикала 20 кеше бәшмәк менән ағыуланған.
Башҡортостандың Роспотребнадзор идаралығы ошондай мәғлүмәттәрҙе баҫтырып сығарҙы.
Ағыуланыу осраҡтарында кешеләр бәшмәкте урманда үҙ аллы йыйған һәм өй шарттарында бешергән.
Ведомство мәғлүмәте буйынса, республикала үлем осраҡтары теркәлмәгән.
Белгестәр билдәләүенсә, бәшмәк менән ағыуланыу башҡа ризыҡтар менән ағыуланыуға ҡарағанда ауырыраҡ үтә.
Айырыуса был балалар һәм өлкән йәштәгеләр өсөн хәүефле.
Бынан алда Роспотребнадзор баҫтырып сығарған статистикаға ярашлы, 2020 йылдың ғинуар-июнендә аҙыҡ-түлек менән ағыуланыуҙың 11 осрағы теркәлгән, шуларҙың унауһы — бәшмәк менән.
«Башинформ» хәбәр иткәнсә, Башҡортостанда бер ғаилә бәшмәк менән ағыуланған.
Кис көнө атай, уның ике бәләкәй балаһы бәшмәк ашаған.
Иртән 6 йәшлек ҡыҙыҡай үле килеш табылған, уның 28 йәшлек атаһы һәм 2 йәшлек ҡустыһы дауаханаға оҙатылған.
Тәфтишселәр 10 августа ғаилә башлығының ауыл ситендә үҫкән бәшмәкте йыйыуын асыҡлаған.
Республикала коронавирустың 32-се ҡорбаны: Өфөлә 34 йәшлек ир вафат булған
Өфөлә 1986 йылғы ир коронавирустан вафат булған.
Ул сир ҡорбандарының күңелһеҙ исемлеген тулыландырҙы.
Республика Һаулыҡ һаҡлау министрлығынан хәбәр итеүҙәренсә, мәрхүм башҡа ауырыуҙарҙан да яфаланған: һимереү, ДВС-синдромы, һул коронар артерия тромбозы.
Ведомствоның 16 сентябргә мәғлүмәттәре буйынса, тәүлек эсендә 32 кеше коронавирус йоҡторған.
Сирлеләрҙең дөйөм һаны 8 286-ға еткән.
COVID-19 менән ауырыған 32 пациент стационарҙа дауалана.
Уларҙың берәүһе – ауыр хәлдә.
473 кеше амбулатор шарттарҙа дауалана.
Бер тәүлектә 27 кеше дауахананан сығарылған, йәмғеһе 7 749 кеше һауыҡҡан.
Тәүлек эсендә 112 дауахананан тыш пневмония осрағы теркәлгән.
Пневмония менән сирләгән 82 пациент һауыҡҡан.
Бөтәһе 919 602 тикшереү үткәрелгән, 886 631 кеше тикшерелгән.
Бер тәүлектә 8 937 тикшереү уҙғарылған, 8 739 кеше тикшерелгән.
Радий Хәбиров дыуандарға: Таҙтүбәләге мәктәпте төҙөп бөтөрбөҙ, ул 2021 йылдың 1 сентябрендә асылыр 14:57, 16 сентября 2020  Сәйәсәт              Радий Хәбиров дыуандарға: Таҙтүбәләге мәктәпте төҙөп бөтөрбөҙ, ул 2021 йылдың 1 сентябрендә асылыр Фото: Олег Яровиков Радий Хәбиров республика буйлап эш сәфәрҙәре ваҡытында йыш ҡына үҙенең маршрутын үҙгәртә һәм планлаштырылмаған урында туҡтай. Бөгөн Дыуан районында ла шулай булды. Таҙтүбә ауылынан үткәндә республика башлығы машинаның тәҙрәһенән «SOS, мәктәп төҙөлмәй» тигән яҙыулы плакат тотҡан ҡатын-ҡыҙҙарҙы күреп ҡалды һәм мәсьәләнең асылына төшөнөү өсөн туҡтаны. Аралашҡан ваҡытта уларҙың Таҙтүбә ауылында тамамланмаған мәктәп төҙөлөшөнә иғтибарҙы йүнәлтергә теләүе асыҡланды. Радий Хәбиров был проблема менән таныш булыуын әйтте.  «Республика үҙ яғынан барыһын да эшләне, аҡса бүлде, проект әҙер ине, ләкин, ҡыҙғанысҡа ҡаршы, намыҫһыҙ подрядсы һайланған. Хәлде төҙәтербеҙ. Әйҙәгеҙ, аҙыраҡ түҙәйек, төҙөлөш өлкәһе өсөн яуаплы вице-премьер Рәйеф Әбдрәхимов был мәсьәлә менән шәхсән шөғөлләнер. 2021 йылдың 1 сентябрендә мәктәп үҙ ишектәрен асыр. Мин бит һеҙҙә ике йыл элек булып киткәйнем, мәктәбегеҙҙе күрҙем, балалар һәйбәт өлгәшә. Ауыл халҡына ла ошо хаҡта аңлатығыҙ. Беҙ бөтәһен дә төҙәтербеҙ», — тине Радий Хәбиров.  Хәтерегеҙгә төшөрәбеҙ, ике йыл элек Башҡортостан башлығы тәүге эш сәфәрҙәренең береһендә Таҙтүбәлә 1974 йылда һалынған мәктәпте ҡараны һәм 120 урынлыҡ яңы корпус төҙөлөшөн 2020 йылға Республика адреслы программаһына индерергә ҡушты.
Архангел районында «Башҡортостан легендалары» фестивале уҙғарыла
«Башҡортостан легендалары. Архангел районы» фестивале 26 сентябрҙә Архангел районы Ҡыҙыл Ырғыҙлы ауылында була.
Ойоштороусыһы – Башҡортостандың Туризм буйынса дәүләт комитеты һәм Архангел районы хакимиәте булышлығында «Тәңре» экологик берекмәһе.
Фестивалгә Башҡортостан халҡын һәм ҡунаҡтарын саҡыралар.
Ул Өфөнән 100 саҡрым алыҫлыҡтағы күркәм тәбиғәт ҡосағында уҙғарыла, ә фестиваль өсөн әҙерләнгән инфраструктура Архангел районы халҡы һәм туристары өсөн файҙаланыуға ҡала.
Фестивалдең тағы бер мөһим йүнәлеше – халыҡ традицияларын һәм кәсептәрен һаҡлау.
Архангел районында йәшәгән төрлө милләт вәкилдәре тематик оҫталыҡ дәрестәре үткәрә, ижади һәләтен күрһәтә.
Оҫталар ҡулдан яһалған әйберҙәр һәм фермер продукцияһы йәрминкәһендә үҙ эштәре менән таныштыра.
Фестивалдең төп ваҡиғаларының береһе – Архангел районы легендалары буйынса театрлаштырылған тамаша.
Сара көндөҙгө сәғәт 12-лә асыла, 1-се 15 минуттан 4-се 30 минутҡа тиклем – оҫталыҡ дәрестәре, ижади коллективтарҙың сығышы, күргәҙмә-йәрминкә; 4-се 30 минуттан 4 тула 15 минутҡа хәтлем — Архангел районы легендалары буйынса театрлаштырылған тамаша; сәғәт 4-тә – йомғаҡ яһау, еңеүселәрҙе бүләкләү, фестивалде ябыу.
Фестиваль бушлай.  12 сентябрҙән һуң сараның социаль селтәрҙәге аккаунттарында ҡатнашыусылар һаны сикләнгән оҫталыҡ дәрестәренә теркәлергә мөмкин.
Сараның маҡсаты — балалар, ғаилә менән ял итеү. Ойоштороусылар социаль дистанцияны һаҡлауҙы һәм шәхси һаҡланыу сараларын (битлектәр, бирсәткәләр) ҡулланыуҙы һорай.
Фестиваль Рәсәй Федерацияһы Президенты грантына уҙғарыла.
Республикала яңы уңыш сөгөлдөрөнән шәкәр етештереү башланды
Башҡортостанда яңы уңыш шәкәр сөгөлдөрөнән шәкәр етештереү башланды, тип хәбәр иттеләр республика Ауыл хужалығы министрлығының матбуғат хеҙмәтенән.
Төбәктә шәкәр сөгөлдөрөн йыйыу уҙған аҙнала башланды.
Бөгөн республиканың сөгөлдөр сәскән 24 районының туғыҙында татлы тамыраҙыҡ йыйыу менән шөғөлләнәләр.
Быйыл шәкәр сөгөлдөрөнә бөтәһе яҡынса 28,8 мең гектар бүленгән.
Әлегә сәселгән майҙандарҙың 18% үҙләштерелгән, 170 мең тонна сөгөлдөр ҡаҙып алынған.
Һәр гектарҙан уртаса уңыш – 334 центнер.
Ә шәкәр заводтары быйылғы уңыш сөгөлдөрөн ҡабул итә һәм эшкәртә башланы ла инде.
Әйтәйек, Шишмә шәкәр заводы тәүлегенә 4,2 мең тонна тамыраҙыҡ эшкәртә.
Ауыл хужалығы ведомствоһының һуңғы мәғлүмәттәре буйынса, бында 30 мең тоннанан ашыу сөгөлдөр эшкәртелгән.
Тағы бер завод — «Раевка шәкәре» 10 сентябрҙән шәкәр сөгөлдөрөн ҡабул итә башланы.
Быйыл бында эшкәртеү ҡеүәтен тәүлегенә 4,2 меңдән 4,5 мең тоннаға тиклем арттырырға йыйыналар.
«Башинформ» хәбәр иткәнсә, эксперттарҙың яҡынса иҫәпләүҙәре буйынса, Башҡортостанда яңы уңыш шәкәр сөгөлдөрөнән 180-190 мең тонна шәкәр алыу планлаштырыла.
Башҡортостандың көньяҡ-көнсығышында ғәҙәттән тыш янғын хәүефе һаҡлана
16 сентябрҙән 18-енә тиклем Башҡортостандың көньяҡ-көнсығышында ғәҙәттән тыш янғын хәүефе һаҡлана.
Был хаҡта Башҡортостандың гидрометеорология һәм тирә-яҡ мөхитте күҙәтеү идаралығы мәғлүмәттәренә һылтанма менән Башҡортостан Республикаһының Ғәҙәттән тыш хәлдәр буйынса дәүләт комитеты хәбәр итте.
Хәүефле хәлгә бәйле, ведомство урманға барыуҙан тыйылырға, урманда йәки торф ятҡылығында, хатта йылға-күлдәр янында усаҡ яҡмаҫҡа, баҫыуҙа йәки аҡланда ҡоро үлән яндырмаҫҡа кәңәш бирә.
Бынан алда Башҡортостандың Ғәҙәттән тыш хәлдәр министрлығы Хәйбулла һәм Баймаҡ райондарында ғәҙәттән тыш класлы янғын хәүефе билдәләнеүе тураһында иҫкәрткәйне.
Ш.Руставели урамындағы 5-се йорт ихатаһында бер ниндәй ҙә төҙөлөш булмай – Хәбиров
Республика башлығы Радий Хәбиров Өфөнөң Шота Руставели урамындағы 5-се йорт ихатаһында башланған төҙөлөштө ҡарап, баш ҡалала ихаталарҙы үтә ныҡ тығыҙ итеп төҙөүгә юл ҡуйырға ярамай, тигән һығымта яһаны, ул халыҡтың инсоляцияға һәм башҡа санитар күрһәткестәргә хоҡуҡтарын боҙоп ҡына ҡалмай, ҡаланы ла йәмһеҙләй.
«Бында бер ниндәй ҙә төҙөлөш булмай, — тине Радий Хәбиров һәм төҙөүселәрҙән 1-2 көн эсендә объекттағы бөтә эштәргә нөктә ҡуйыуҙарын талап итте.
— Бөгөн барлыҡ эштәрҙе туҡтатығыҙ, һеҙ бында төҙөмәйәсәкһегеҙ, мин кис тикшерермен.
Республиканың Юғары суды «Башҡорт» ойошмаһының элекке етәксеһе буйынса ҡарарҙы үҙгәрешһеҙ ҡалдырҙы
Башҡортостандың Юғары суды Фаил Алсыновтың ялыуын ҡараны.
Башҡортостан Республикаһы судтарының Берләшкән матбуғат хеҙмәте мәғлүмәте буйынса, ул Өфөнөң Киров районы суды судьяһының полицейскийҙың законлы бойороғона йәки талабына буйһонмаған өсөн уны административ яуаплылыҡҡа тарттырыу һәм 13 тәүлеккә административ ҡулға алыу рәүешендә яза тәғәйенләү тураһында ҡарарына ялыу биргән.
«Беренсе инстанциялағы судтың 2020 йылдың 13 сентябрендәге ҡарары үҙгәрешһеҙ ҡалдырылды», — тип хәбәр иттеләр Башҡортостан Республикаһы судтарының Берләшкән матбуғат хеҙмәтенән.
Хәтерегеҙгә төшөрәбеҙ, республиканың Юғары суды экстремистик тип таныған «Башҡорт» ойошмаһының элекке етәксеһе 12 сентябрҙә Өфөнөң Колгуев урамында ҡулға алынды.
Ҡайһы бер мәғлүмәттәр буйынса, Фаил Алсынов социаль селтәрҙә милли характерҙағы кәмһетеү һүҙҙәре өсөн 10 тәүлектән һуң махсус приемниктан сығарылған Рәмилә Сәйетованы ҡаршы алырға килгән.
Сәйетова һүҙҙәренсә, юл-патруль хеҙмәте хеҙмәткәрҙәре Алсыновтың ҡулына бығау кейҙереп, бүлексәгә алып киткән.
Башҡортостан традицион уҡтан атыу буйынса халыҡ-ара фестивален ҡабул итә
Башҡортостандың Иглин районы Иван-Казанка ауылы 19 һәм 20 сентябрҙә традицион уҡтан атыу үҙәгенә әүерелә.
Республика бишенсе «Мәргән уҡсы» фестивален ҡабул итә.
Башҡортостанға Рәсәйҙән генә түгел, яҡын һәм алыҫ сит илдәрҙән спортсылар килә.
Быйыл Силәбе, Һамар өлкәләренән, Мәскәү, Екатеринбург ҡалаларынан, Ҡаҙағстан, Ҡырғыҙстан һәм Башҡортостан республикаларынан 100-ләгән уҡсы ғариза ебәргән.
Фестиваль барышында турнирҙар өс номинацияла ойошторола.
Уҡтан атыуҙан тыш, әүҙем ял һәм спорт яратыусыларҙың һыбай уҡтан атыу мөмкинлеге лә бар.
Иң шәп ҡатнашыусылар уҡтан атыу буйынса төбәк һәм халыҡ-ара ярыштарҙа, хәрби-тарихи реконструкция фестивалдәрендә Башҡортостан исеменән сығыш яһай.
Башҡортостанда тәүлек эсендә коронавирус йоҡтороуҙың 31 осрағы асыҡланған
Һуңғы тәүлектә Башҡортостанда коронавирус йоҡтороуҙың 31 осрағы теркәлгән, тип хәбәр иттеләр республика Һаулыҡ һаҡлау министрлығынан.
Пандемия башланғандан алып төбәктә бөтәһе 8 317 сирле асыҡланған.
Хәҙер яңы коронавирус инфекцияһын йоҡторған 31 пациент стационарҙа дауалана, уларҙың берәүһе – ауыр хәлдә.
Ә 477 кеше амбулатор шарттарҙа дауалана.
«Тәүлек эсендә 28 пациент һауыҡҡан, пандемия башланғандан алып йәмғеһе 7 777 кеше дауахананан сығарылған, — тип белдерҙеләр ведомствола.
— COVID-19-ҙан вафат булыуҙың яңы осраҡтары теркәлмәгән.
Мәрхүмдәр һаны элеккесә 32 кеше тәшкил итә».
Һуңғы тәүлектә 91 кешегә дауахананан тыш пневмония диагнозы ҡуйылған, 78 пациент һауығып сыҡҡан.
Радий Хәбиров Изместьев эшен яңынан ҡарау мөмкинлегенә аңлатма биреүҙән баш тартты
Башҡортостан башлығы Радий Хәбиров, «Интерфакс» журналисының һорауына яуап биреп, Башҡортостандан экс-сенаторҙың эшен яңынан ҡарау ихтималлығына аңлатма биреүҙән баш тартты.
«Бер ниндәй ҙә аңлатма биргем килмәй.
Был күптәнге ваҡиға, быға ҡыҫылырға теләмәйем», — тине Радий Хәбиров.
«Новые известия» гәзите мәғлүмәттәре буйынса, 30 сентябрҙә Рәсәй Федерацияһы Юғары суды Президиумы ултырышы була. Унда Башҡортостандан экс-сенатор Игорь Изместьевтың эше яңынан ҡарала.
Ул терроризм һәм заказлы үлтереүҙәр ойошторған өсөн ғүмерлеккә иркенән мәхрүм ителде.
Андрей Назаров – Башҡортостан хөкүмәте премьер-министры
Башҡортостан Дәүләт Йыйылышы депутаттары бөгөн көҙгө сессияның тәүге ултырышында беренсе вице-премьер Андрей Назаровты республика хөкүмәте премьер-министры вазифаһына тәғәйенләүгә ризалыҡ бирҙе.
Уның кандидатураһын Башҡортостан башлығы Радий Хәбиров тәҡдим итте. Назаров республика үҫеше өсөн күпте башҡарҙы, үҙен һөҙөмтәле эшләгән етәксе итеп күрһәтте, тип билдәләне ул.
«Асылда, ул күптән федераль кимәлдәге фигураға әүерелде, беренсе вице-премьер вазифаһында ул ҡатмарлы иҡтисади бурыстарҙы атҡара.
Киң мәғлүмәтле булыуы, һөнәри һәм башҡа сифаттары Андрей Геннадьевичҡа ҡуйылған бурыстарҙы уңышлы башҡарып сығырға мөмкинлек биреренә ышанам.
Бөгөн беҙ кадрҙар мәсьәләһен генә хәл итмәйбеҙ, ә республика үҫешен билдәләйбеҙ», — тине Радий Хәбиров.
Андрей Назаров депутаттар алдындағы сығышында 2024 йылға тиклемге осорға Башҡортостандың үҫеш программаһы менән таныштырҙы һәм халыҡ һайланыусыларының һорауҙарына яуап бирҙе.
Башҡортостан Дәүләт Йыйылышы бер тауыштан Андрей Назаровты Башҡортостан хөкүмәте премьер-министры вазифаһына тәғәйенләүҙе хупланы.
Башҡортостан башлығы тәғәйенләү тураһында указға ҡул ҡуйҙы.
Биографик белешмә:
Андрей Назаров 1970 йылдың 28 апрелендә Баймаҡта тыуған.
Сәйәсәт фәндәре кандидаты.
Сибай ҡалаһының 6-сы урта дөйөм белем биреү мәктәбен тамамлаған.
1988 йылда Сибай тау-байыҡтырыу техникумында «Автомобилдәрҙе техник хеҙмәтләндереү һәм ремонтлау» һөнәрен алып сыға.
1995 йылдың майында – Ҡаҙағстан дәүләт идара итеү академияһын (элекке Алматы халыҡ хужалығы институты), 2002 йылда Башҡортостан Республикаһы Президенты ҡарамағындағы Башҡортостан дəүлəт хеҙмəте һəм идара итеү академияһын тамамлай.
2009 йылда Магнитогорск дәүләт техник университетында «Тау машиналары һәм ҡорамалдары» факультетын тамамлап, «Рәсәй Федерацияһында тау машиналары һәм ҡорамалдары торошо, үҫеш перспективалары» темаһына диплом эшен яҡлай.
2011 йылда Рәсәй Федерацияһы Президенты ҡарамағындағы Рәсәй дәүләт хеҙмәте академияһын «Юриспруденция» һөнәре буйынса уңышлы тамамлай.
1998 йылда Сибай Ҡала советы депутаты итеп һайлана.
1998-2004 йылдарҙа Силәбе өлкәһе Магнитогорск ҡалаһында Башҡортостан Республикаһы вәкиллеге етәксеһе була.
2001-2006 йылдарҙа – Башҡорт сауҙа-сәнәғәт союзы идараһы рәйесе.
2003 йылда Башҡортостан Республикаһы – Дәүләт Йыйылышы Ҡоролтай депутаты итеп һайлана.
2005 йылда – Башҡортостан Республикаһы Эшҡыуарлыҡ ойошмалары ассоциацияһы рәйесе.
2006 йылда Башҡортостан Президенты ҡарамағындағы Стратегик асыштар үҙәге етәксеһе итеп тәғәйенләнә.
2007-2011 йылдарҙа – Рәсәй Федерацияһы Федераль Йыйылышы Дәүләт Думаһы депутаты.
2010 йылда «Эшлекле Рәсәй» Дөйөм Рәсәй йәмәғәт ойошмаһы рәйесе урынбаҫары итеп һайлана.
2014 йылдан – «Эшлекле Рәсәй» Дөйөм Рәсәй йәмәғәт ойошмаһы рәйестәше.
2019 йылдан бөгөнгә тиклем – Башҡортостан хөкүмәте премьер-министрыныың беренсе урынбаҫары.
Баш ҡалала суд хеҙмәткәрҙәре һәм килеүселәр эвакуацияланды
Өфөлә 17 сентябрҙә Дим, Ленин, Орджоникидзе, Совет, Калинин, Октябрь районы судтарына мина һалыныуы тураһында электрон хаттар килде.
Был хаҡта Башҡортостан Республикаһы судтарының берләшкән матбуғат хеҙмәте хәбәр итте.
«Әйтеп үтелгән судтарҙың хеҙмәткәрҙәре һәм килеүселәр эвакуацияланды.
Әлеге ваҡытта тикшереү үткәрелгәндән һуң бөтә судтар штат режимында эшләй башланы», — тип хәбәр иттеләр ведомствонан.
Хәтерегеҙгә төшөрәбеҙ, быйыл 13 һәм 20 августа ла Өфө судтары менән ошондай хәлдәр булғайны.
Өфөлә тәүгә совет дипломаты Кәрим Хәкимов тураһында һирәк осраған архив материалдары донъя күрҙе
Республиканың Архив хеҙмәте тарихында тәүге тапҡыр Архив эштәре идаралығы һәм Башҡортостандың Милли архивы электрон гәзит әҙерләне.
Уның «Донъя илсеһе» исеме аҫтындағы һынау варианты Бишбүләк районында тыуып үҫкән күренекле совет дипломаты Кәрим Хәкимовтың тыуыуына 130 йыл тулыуға арнала.
Электрон гәзитте әҙерләп сығарыу менән тәжрибәле журналист, Башҡортостан Республикаһының Милли архивы директоры урынбаҫары Ниязбай Сәлимов етәкселегендәге ижади төркөм шөғөлләнде.
Баҫма авторҙары араһында Япония, Мәскәү, Ырымбур, Өфө ғалимдары бар.
Электрон гәзитте әҙерләгәндә башлыса Башҡортостан Республикаһының Милли архивы документтары һәм материалдары файҙаланылды.
Мәскәүҙә Башҡортостан Республикаһының Милли архивы Ғәли Хәйретдинов ошо баҫманың редколлегия ағзаларының береһе, билдәле дипломат Олег Озеровҡа уның «Кәрим Хәкимов. Ғүмер йылъяҙмаһы» китабының исем туйында «Донъя илсеһе» гәзитен тапшырҙы.
Бында йорт һалынмаҫ, бәлки, киләсәктә балалар баҡсаһы йәки майҙансығы булыр.
Мэр хәл итһен, әйҙә».
Фәйзи Ғәскәров исемендәге ансамбль «Урал батыр» эпосы буйынса мюзикл өсөн номерҙар әҙерләй
Фәйзи Ғәскәров исемендәге халыҡ бейеүҙәре ансамбле башҡорт халҡының боронғо «Урал батыр» эпосы буйынса мюзикл өсөн номерҙар әҙерләй.
Кисә журналистарға Йәмилә Бикбаева ҡуйған яңы «Һомай» бейеүе күрһәтелде.
«Урал батыр» эпосына мөрәжәғәт итеүебеҙ ошо бейеү менән генә бөтмәй.
«Урал батыр»ға мөрәжәғәт һәр ваҡыт отошло булырға тейеш.
Тап уның аша тарихыбыҙ, халҡыбыҙ тураһында һөйләргә мөмкин.
Тағы ла икенсе номер бар — «Ай ҡыҙы», әлегә уның өҫтөндә эш бара, — тип белдерҙе ансамбль директоры Алмаз Сәйетов концерт миҙгелен асыр алдынан уҙғарылған матбуғат конференцияһында.
— Бәлки, Фольклориада алдынан быларҙың бөтәһе лә мюзиклға әүерелер.
Әлегә улар — айырым номерҙар.
Хәҙер Моисеев исемендәге ансамбль дә айырым номерҙарҙан тыш, мюзиклдар ҙа сәхнәләштерә».
Матбуғат конференцияһында коллективтың гастроль пландары тураһында ла әйтелде.
Бер йыл элек Ғәскәров исемендәге ансамбль Рәсәй халыҡ ижады үҙәге һәм Росконцерт ойошторған концерттар менән алты сит илдә сығыш яһаны.
Ҡайһы бер гастролдәр уҙған миҙгелдән хәҙергеһенә күсерелде.
Әйтәйек, 2021 йылда Ҡырымға һәм Чечняға гастролгә барыу планлаштырыла.
Юл ыңғай коллектив Адыгея Республикаһында яңы «Адыгские уджи» бейеүен дә күрһәтергә йыйына.
Киләһе сәфәр — 21 сентябрҙә, Ғәскәров исемендәге ансамбль Төркиәгә Башҡортостан Республикаһы вәкиллеген асыу тантанаһына юллана.
Көҙ көнө Бөтә Рәсәй халыҡ иҫәбен алыу кампанияһы алдынан республика һәм күрше төбәктәрҙә концерттар була.
Шулай уҡ коллектив Себергә барып, 10 ҡалала сығыш яһай.
Октябрҙә легендар чечен хореографы Дикалу Музакаевты саҡырып, бер нисә яңы бейеү һалыу планы бар.
Ғәскәров исемендәге ансамблдең ижади миҙгеле, «Башинформ» хәбәр иткәнсә, 18 сентябрҙә «Торатау» конгресс-холында асыла.
Башҡортостан парламенты премьер-министр вазифаһына Андрей Назаровтың кандидатураһын ҡарай
Башҡортостанда республика Дәүләт Йыйылышының көҙгө сессиялағы беренсе пленар ултырышының көн тәртибенә үҙгәрештәр индерелде – республика хөкүмәте премьер-министры вазифаһына Андрей Назаровтың кандидатураһын ҡарау тураһында мәсьәлә сығарылды.
Был ҡарар парламент президиумы ултырышында ҡабул ителде, тип белдерҙеләр Башҡортостан Республикаһы Ҡоролтайының матбуғат хеҙмәтендә.
«Республика Конституцияһының 87-се статьяһына һәм «Башҡортостан Республикаһы Хөкүмәте тураһында» Закондың 7-се статьяһына ярашлы, премьер-министрҙы парламент ризалығы менән республика башлығы тәғәйенләй.
Беҙгә Андрей Назаровҡа документтар пакеты тапшырылды, бөгөн беҙ уның кандидатураһын ҡарайбыҙ», — тине Дәүләт Йыйылышы рәйесе Константин Толкачев.
Регламент буйынса, кандидат пленар ултырышта үҙенең ҡыҫҡаса эш программаһы менән сығыш яһарға, депутаттарҙың һорауҙарына яуап бирергә тейеш.
Әгәр һайланған депутаттарҙың яртыһынан ашыуы Андрей Назаров өсөн тауыш бирһә, Дәүләт Йыйылышынан ризалыҡ алынған тип иҫәпләнә.
Республика театрҙарына һәм концерт ойошмаларына яңы директорҙар тәғәйенләнде
Башҡортостандың бер нисә дәүләт театрҙарына һәм концерт ойошмаларына яңы директорҙар тәғәйенләнде.
Кисә республиканың Мәҙәниәт министрлығында уҙған конкурстың һөҙөмтәләре иғлан ителде.
Хәҙер Арыҫлан Мөбәрәков исемендәге Сибай башҡорт драма театрын – Әбдрәшитов Илнур Риз улы, Туймазы дәүләт татар драма театрын – Вәхитов Руслан Рәфис улы, Нефтекама дәүләт филармонияһын Ғайсин Ринат Рәшит улы етәкләй.
Хөсәйен Әхмәтов исемендәге Башҡорт дәүләт филармонияһы (директоры – Зөбәйҙуллин Айҙар Хизбулла улы), Стәрлетамаҡ Рус драма театры (Замесина Виктория Александровна), Республика халыҡ ижады үҙәге (Әлибәков Артур Айҙар улы) директорҙары үҙ урындарын һаҡлап ҡалды.
Салауат башҡорт драма театрында конкурс булманы тип танылды.
Башҡортостанда октябрь айы ҡойма ямғырҙарҙан башлана
Башҡортостанда октябрь башына яҡынса фараз билдәле булды.
«Гисметео» порталы мәғлүмәттәре буйынса, көҙҙөң икенсе айының тәүге көндәрендә үк ямғырҙар башлана, улар кәмендә аҙна буйына дауам итә.
5 октябрҙән һуң һауа температураһы әкренләп түбәнәйә башлай һәм көндөҙ +4, +9 градус була.
Төндә термометр бағанаһы -1 градусҡаса төшөүе ихтимал.
Синоптиктар әлегә беренсе ҡар тураһында фаразға һаҡлыҡ менән ҡарай.
Хәтерегеҙгә төшөрәбеҙ, 2019 йылда Өфөлә тәүге ҡар 23 сентябрҙә яуғайны.
Радий Хәбиров бала сағында биолог булырға хыялланған
Башҡортостан башлығы Радий Хәбиров Түбәнге Ҡыйғы ауылы мәҙәниәт йортоноң «Үҫеш нөктәһе» балалар телевизион студияһы журналистарына интервьюһында бала сағында биолог булырға хыялланыуы, ләкин яҙмыштыр инде, хәҙер иһә Башҡортостан башлығы булып эшләүе һәм тыуған республикаһы халҡына хеҙмәт итеүе хаҡында һөйләне.
Республика башлығы һүҙҙәренсә, республиканың төньяҡ-көнсығышында эшһөйәр, изге күңелле кешеләр йәшәй.
«Халыҡтың эске мәҙәниәте бай, дәрәжәһе, тәбиғәте бик матур.
Киләһе йылда һеҙҙең Йүрүҙән йылғаһы буйлап йөҙөрмөн, быйыл йөҙөүҙә тәүге тәжрибәне Бөрйән районында алдым», — тине Радий Хәбиров, йәш журналистарҙың һорауҙарына яуап биреп.
Уҡыусыларға ул яҡшы уҡыуҙарын теләне.
«Һеҙ яҡшы уҡығанда үҙегеҙҙең киләсәгегеҙҙе формалаштыраһығыҙ.
Ул уңышлы, бәхетле булһын өсөн уның тураһында уйларға тейешһегеҙ».
Башҡортостанда тәүлек эсендә 116 кеше дауахананан тыш пневмония йоҡторған
Башҡортостанда уҙған тәүлектә 116 кешелә дауахананан тыш пневмония теркәлгән, тип хәбәр итте республика Һаулыҡ һаҡлау министрлығы.
Республикала 33 кешелә COVID-19 раҫланған.
Пандемия башланғандан алып Башҡортостанда бөтәһе 8 350 яңы коронавирус инфекцияһы раҫланған.
Бөгөнгә 29 сирле стационарҙа дауалана.
Ауыр хәлдәге һәм үпкәне яһалма елләтеү аппаратына тоташтырылған пациенттар юҡ.
Ә 464 амбулатор шарттарҙа дауалана.
Бер тәүлектә 48 пациент —  коронавирустан, 86-һы пневмониянан һауыҡҡан.
Коронавирустан вафат булыуҙың яңы осраҡтары теркәлмәгән.
Мәрхүмдәр һаны элеккесә 32 кеше тәшкил итә, тип хәбәр итте ведомство.
Республикала балалар ултырған автобус юл фажиғәһенә осраған, зыян күреүсе бар
Фото: Башҡортостан Республикаһы ЮХХДИ | Видео: Башҡортостан Республикаһы ЮХХДИ
Башҡортостандың Кушнаренко районында 18 сентябрҙә көндөҙгө сәғәт 1 тирәһендә Мәскәү — Өфө федераль трассаһының 1289-сы саҡрымында мәктәп автобусы ҡатнашлығында юл-транспорт ваҡиғаһы теркәлгән.
Башҡортостан Республикаһы ЮХХДИ мәғлүмәттәре буйынса, Scania йөк фургоны менән «ПАЗ» мәктәп автобусы бәрелешкән.
Бәрелешкәндән һуң автобус юл ситенә төшөп киткән һәм электр бағанаһына төкөлгән.
Аварияла уҡыусыларҙы оҙатып йөрөгән 27 йәшлек ҡатын-ҡыҙ зыян күргән.
Билдәле булыуынса, салон эсендә һигеҙ бала булған, уларҙың бөтәһе лә иҫән-һау.
Уларға өйҙәренә ҡайтып етеү өсөн 300 метр самаһы ҡалған булған.
Ваҡиға сәбәптәрен ЮХХДИ хеҙмәткәрҙәре асыҡлай.
Ҡойма ямғырҙар, епшек ҡар һәм боҙлауыҡ: синоптиктар Башҡортостанда һауа торошоноң алмашыныусан булыуын хәбәр итте
Башҡортостанда ял көндәрендә  һауа шарттарының төрлөс булыуы көтөлә.
Башгидрометүҙәк мәғлүмәттәре буйынса, шәмбе, 19 сентябрҙә, ҡыҫҡа ваҡытлы йылы һаҡлана, ләкин көндөң икенсе яртыһында ел көсәйә, көнбайыш райондарҙа ямғырҙар башлана.
Көньяҡ Урал өҫтөндә өйөрөлгән циклоник дауыл арҡаһында йәкшәмбе, 20 сентябрҙә, һауа торошо бөтөнләй боҙола.
Тотош республикала ямғыр яуа башлай.
Һауа температураһы көндөҙ +7,+12 градустан юғары күтәрелмәй.
«Ошо циклондың артҡы өлөштә арктик һауа килә, шуға күрә киләһе аҙнаның башында төндә һәм иртәнурыны менән епшек ҡар яуыуы, юлдарҙың айырым участкаларында тайғаҡ булыуы ихтимал», — тип хәбәр итте синоптиктар.
Милли йәштәр театрының Мостай Кәрим исемендәге үҙ фестивале барлыҡҡа килә
Милли йәштәр театрының үҙ фестивале барлыҡҡа килә.
Театрҙа балалар өсөн  Мостай Кәрим исемендәге Беренсе Халыҡ-ара театр фестивале положениеһы проекты әҙерләнгән.
Положение республика Мәҙәниәт министрлығына ҡарауға тәҡдим ителгән, тип белдерҙе театр директоры Рәфис Мөхәмәтйәнов.
Фестивалде 2021 йылдың көҙөндә — 14 октябрҙән 20-һенә тиклем Мостай Кәримдең тыуған көнөнә бағышлап уҙғарыу күҙаллана.
Шулай уҡ Йәштәр театры республикала һәм унан ситтә ойошторолған фестивалдәрҙә ҡатнашырға ниәтләй.
«Фестивалдәрҙә ҡатнашыу өсөн репертуар сәйәсәтен артабан камиллаштырыу мөһим.
Театр профессиональ берләшмәнән башҡа үҫешә алмай.
Беҙгә гастроль сәфәрҙәрен һәм балалар, йәштәр өсөн репертуарҙы киңәйтергә кәрәк.
«Ҙур гастролдәр» федераль программаһы сиктәрендә киләһе йылда беҙҙең Һамар йәш тамашасы театры, киләһе йылдың сентябрендә Вологда ҡалаһы театры менән алмаш гастролдәр була», — тип хәбәр итте театр директоры Рәфис Мөхәмәтйәнов.
Директор һүҙҙәренсә, театр күп йүнәлештәр буйынса капиталь ремонт яһау өсөн «Мәҙәниәт» милли проектында ҡатнашыу өсөн ғариза биргән.
Аҡса бүленһә, театрҙың Камера залында тауыш һәм яҡтыртыу ҡорамалдары, ултырғыстар алмаштырыла.
Ҙур залда ла  капиталь ремонт эшләү күҙаллана.
Башҡортостанда йәшәүселәрҙе «Бөтә донъя таҙалыҡ көнө» акцияһында ҡатнашырға саҡыралар
Башҡортостанда йәшәүселәрҙе Бөтә донъя таҙалыҡ көнө сараларына ҡушылырға саҡыралар.
19 сентябрҙә Рәсәйҙең 70 төбәгендә күләмле «Эшләрбеҙ!» экологик акцияһы ошо көнгә бағышлана.
Проекттың маҡсаты – тәбиғәтте ҡулланыусылар ҡалдыҡтарынан таҙартыу өсөн йәмәғәт институттарын, эшҡыуарлыҡ берләшмәләрен, муниципаль берәмектәрҙе, дәүләт органдарын һәм киң мәғлүмәт сараларын бер командаға берләштереү.
Тәбиғәт биләмәләренә: урмандарға, яландарға, йылға-күл буйҙарына баҫым яһала.
Сүп-сарҙы йыйғанда мөмкин булған урында ҡалдыҡтарҙы айырым йыйыу ойошторола.
Өфөлә һәм республикала йыйыштырыу урындары һәм ойоштороусылар билдәләнгән дә инде.
Ҡатнашыусылар яҡындағы урынды һайлап, тәғәйенләнгән ваҡытҡа килергә тейеш.
Актуаль майҙансыҡтарҙы һәм бәйләнештәрҙе ошо һылтанма буйынса Экология министрлығы сайтында һәм «Йәшел Башҡортостан» төркөмөндә табырға мөмкин.
Өфөлә дүрт урында һәм Ишембай ҡалаһында акция «Таҙа уйындар» команда ярыштары кеүек уҙғарыла.
Социаль селтәрҙә акцияла ҡатнашыу тураһында яҙмаларҙы #эшләрбеҙ2020 һәм #йәшелбашҡортостан хештегтары менән билдәләргә мөмкин.
Былтыр Башҡортостанда 154 меңдән ашыу кеше Бөтә донъя таҙалыҡ көнө акцияһында ҡатнашты, тип хәбәр иткәйне «Башинформ».
Өфөлә Аҡ йорт янындағы паркта кафе, амфитеатр, күҙәтеү майҙансығы һәм күргәҙмә залы була
Өфөлә Ленин исемендәге паркта кафе, амфитеатр, күҙәтеү майҙансығы һәм күргәҙмә залы була.
Был мәсьәлә 17 сентябрҙә Өфөнөң Киров районында Ленин исемендәге паркты (А.Матросов баҡсаһы йәки элекке Ушаков паркы) төҙөкләндереү проекты буйынса йәмәғәт тыңлауҙарында тикшерелде.
«Ленин паркы — баш ҡаланың боронғо парктарының береһе, ул Өфөнөң визит карточкаһы булып тора.
Уны яңыртыу заманса йәмәғәт киңлеген булдырырға мөмкинлек бирә», — тип билдәләне Киров районы хакимиәте башлығының беренсе урынбаҫары Рөстәм Сәмиғуллин.
Хәҙер паркта фонтандар эшләй, сәскә түтәлдәре бар, декоратив ағастар үҫә, өфөләр улар янында йыш фотоға төшә.
Осрашыуҙа йәмәғәт, йәштәр, мәғариф, милли, мәҙәни һәм спорт ойошмалары вәкилдәре ҡатнашты.
Реконструкция барышында мемориаль комплекстарҙы мөмкин тиклем һаҡлап ҡалыу планлаштырыла.
Шулай уҡ кафе, амфитеатр, күҙәтеү майҙансығы, күргәҙмә залы булдырыу планы бар.
Был — Ленин паркын реконструкциялау проектын тикшереү буйынса тәүге осрашыу.
Тәҡдимдәр Архитектура һәм ҡала төҙөлөшө буйынса баш идаралыҡҡа тапшырыла.
Йыйылыусылар билдәләүенсә, иң мөһиме, ҡала халҡы парктың яҙмышына битараф түгел, улар унда заманса уңайлы киңлекте күрергә теләй.
Өфө һылыуҡайы «Мисс Евразия-2020» халыҡ-ара матурлыҡ конкурсында Гран-при яуланы
18 илдән һәм төбәктән 24 ҡыҙ «Мисс Евразия-2020» исеме һәм тажы өсөн көрәште.
Өфө ҡыҙы Лилиә Ғилмийәрова, ҡайһы бер дәғүәселәрен артта ҡалдырып, Гран-при яуланы.
Ҡыҙ әйтеүенсә, был исем Израиль сибәре лайыҡ булған «Мисс Евразия» титулы менән номинацияға тиң тип әйтергә мөмкин.
«Яҙ көнө, карантинда ултырған ваҡытта, Мисс Максим конкурсында ҡатнашырға булдым һәм журнал версияһы буйынса 4000 ғариза араһынан илдең иң һылыу өс ҡатын-ҡыҙы иҫәбенә индем, — тип яҙҙы Лилиә.
— Ә бөгөн мин  Истанбулда уҙған «Мисс Евразия-2020» халыҡ-ара гүзәллек конкурсы Гран-прийын һәм тажын ҡулыма алдым.
Тыуған республикам исеменән сығыш яһауым менән бәхетлемен.
Башҡортостан ҡыҙҙары иҫ киткес сибәр, тип юҡҡа ғына әйтмәйҙәр бит!».
Лилиә «Башинформ» мәғлүмәт агентлығы менән әңгәмәләшкәндә конкурсҡа осраҡлы ғына эләгеүе хаҡында әйтте.
«Рәсәйҙәге интернет реклама агентлығы —  IConText  компанияһының коммерция директоры минең шиғырымды «Фейсбук»тағы сәхифәһендә баҫтырып сығарған.
«Мисс Евразия» халыҡ-ара конкурсы президенты мине тап ошо социаль селтәрҙә күреп ҡалып, ҡатнашырға саҡырҙы.
Бына шулай, шиғыр яҙырға яратыуым мине тажлы итте», — ти һылыуҡай.
Билдәле булыуынса, Лилиәнең Өфөлә бейеү студияһы бар.
Өфөлә йылытыу миҙгеле ваҡытынан алда башланды
Өфөлә ҡулланыусыларға йылылыҡ ғаризалар буйынса бирелә башлай.
17 сентябрҙә баш ҡала мэры Өлфәт Мостафин йылытыу миҙгелен ваҡытынан алда башлау тураһында ҡарарға ҡул ҡуйҙы.
«Ҡарарҙа йылылыҡ энергияһы менән тәьмин иткән предприятиелар етәкселәренә ҡулланыусыларға уларҙың ғаризаларына ярашлы йылы бирә башлау бурысы йөкмәтелгән», — тиелә документта.
Өфөләргә йылы биреү процесын ҡала райондары башлыҡтары контролдә тота.
Алдан хәбәр ителгәнсә, 15 сентябрҙән Өфөлә мәктәптәргә, балалар баҡсаларына һәм башҡа социаль учреждениеларға йылы бирелә башланы.
Андрей Назаров: Башҡорт теле – инглиз теленә ҡарағанда күпкә моңлораҡ һәм яғымлыраҡ
Башҡортостан хөкүмәте премьер-министры Андрей Назаров, журналистарҙың һорауҙарына яуап биреп, башҡорт телен туған телем тип һанауын әйтте.
Дәүләт Йыйылышы алдындағы сығышын ул башҡорт телендә башланы.
«Башҡорт телен камил белмәһәм дә, ул минең өсөн туған тел.
Мин уны әсә һөтө менән һеңдерҙем.
Беренсе телем рус теле түгел.
Русса һуң ғына һөйләшә башланым.
Аҙаҡ аңлы рәүештә башҡорт телен өйрәндем.
Был күңелгә ятышлы ла, мөһим дә, кәрәк тә.
Әммә12 йыл Мәскәүҙә йәшәгәндә быларҙың барыһы ла әҙерәк онотолдо.
Республикала приюттарҙа изоляция оҙайтылды һәм чиновниктарҙың командировкалары сикләнде
Башҡортостан башлығы Радий Хәбиров «Юғары әҙерлек» режимын индереү тураһында указға сираттағы үҙгәрештәр индерҙе.
Рәсми хоҡуҡи мәғлүмәт порталында баҫылған яңы документта 15 октябргә тиклем социаль приюттарҙа йәшәүселәр өсөн изоляция тәртибенең оҙайтылыуы хаҡында әйтелә.
Ашығыс медицина ярҙамы алыу өсөн мөрәжәғәт иткәндә генә мөмкин.
Шулай уҡ республика етәксеһе дәүләт органдары башлыҡтарына айырым осраҡтарҙа ғына яңы коронавирус инфекцияһы таралған райондарға, төбәктәргә һәм сит дәүләттәргә командировкаларға сығырға ҡушты.
Хәҙер йәнә өйрәнә башлайым.
Башҡорт теле инглиз теленә ҡарағанда моңлораҡ һәм яғымлыраҡ», – тине Андрей Назаров.
